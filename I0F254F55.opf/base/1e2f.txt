/ bka' gdams rin po che'i chos 'byung rnam thar nyin mor byed pa'i 'od stong zhes bya ba bzhugs so/

bka' brgyud rin po che'i chos 'byung rnam thar nyin mor byed pa'i 'od stong zhes bya ba/ bla ma dam pa rnams dang lhag pa'i lha la phyag 'tshal lo/ skye ba kun du rjes su gzung
du gsol/ spros bral chos sku'i mkha' las ma g.yos par/ sna tshogs gzugs sku'i snang ba rab spros pas/ mtha' dag 'gro ba'i ma rig mun sel ba/ thub dbang sngon med nyi
ma de la 'dud/ mtha' bral dbu ma'i don gzigs lta ba'i brgyud/ rlabs chen mdzad pa mthar phyin spyod pa'i brgyud/ rim gnyis rnal 'byor mthar son byin brlabs brgyud/ brgyud
gsum bla ma rnams kyi zhabs la 'dud/ mkhyen pas 'khor ba'i 'ching ba las grol kyang / thugs rje'i dbang gis srid la mngon dga' zhing/ sems mchog yid bzhin nor la dbang
'byor ba/ dpal ldan a ti sha yi zhabs rdul mchod/ de las brgyud pa'i shing rta mchog gi lam/ rgyal ba'i bka' bzhin gdams par nyams len pa/ bka' gdams bshes gnyen ji ltar
byon pa'i tshul/ mthong thos mdo tsam 'dir ni gsal bar bshad/ yongs 'dzin dam pas rjes su gzung ba dang/ ma 'dres 'byed pa'i blo gros ldan gyur cing/ dad ldan don gnyer du
mas bskul gyur pas/ tshul 'di

bshad la yid ches dga' bar mdzod/ bcom ldan 'das thub pa'i dbang po 'di nyid kyis bskal pa grangs med pa'i sngon rol nas tshogs gnyis kyii mdzad pa rmad du byung ba du ma zhig
gis gdul bya'i don du bsgrubs pa'i 'bras bu ni skyon kun zad yon tan kun rdzogs pa'i sangs rgyas kho na yin la/ de'i bstan pa rjod byed lung sde snod gsum dang/ brjod
bya bslab pa rin po che gsum ni thar 'dod rnams kyi phan bde'i 'jug ngogs kho nar gyur pas/ de bshad sgrub kyis 'dzin pa'i skyes chen rgya bod du ji ltar byon pa'i tshul
rnams 'dir bshad par bya ba'i don to no / 'di la drug/ston pa sangs rgyas kyi byon tshul/ de'i bka' ji ltar bsdus pa/ bstan 'dzin shing rta'i srol 'byed byon tshul/ srol
'dzin a ti sha'i rnam thar/ de'i rjes su slob pa'i bshes gnyen byon tshul/ de rnams kyis bstan bcos ji ltar mdzad pa'o/ dang po la/ theg pa mtho dman gyi gdul bya'i dbang
gis mi 'dra ba'i khyad par mang du gsungs kyang rgyas par ma spros la/ 'dir byang chub sems dpa'i sde snod las gsungs pa'i dbang du byas na/ dang po thugs bskyed tshul
ni/ snying rje pad dkar las/ bram ze rgya mtsho'i rdul du gyur pa'i tshe/ sangs rgyas rin chen snying po che'i drung du dang por thugs bskyed par gsungs/ bskal bzang nas/
nga ni sngon tshe dman par gyur pa na/ de bzhin gshegs pa shAkya thub de la/ 'jam gang zhig ni dbul ba byas nas kyang/ dang po byang chub mchog tu sems bskyed do/ ces dang/
drin lan gsab pa las kyang/ ston pa sngon las kyi nus pas dmyal bar 'khrungs pa'i tshe

zla bo stobs chung ba la snying rje skyes pa'i rkyen gyis dang por thugs bskyed par bshad/ phung po gsum pa las/ tshong dpon gyi bu mngon dgar gyur pas sangs rgyas mdzes chen
gyi drung du thugs bskyed pa dang/ rdza mkhan gyi bu khye'u snang byed du gyur pas sangs rgyas shAkya thub pa chen po la thugs bskyed par bshad de/ mi 'dra ba ni gdul
bya'i bye brag gam snga phyi yin pas 'gal bar mi sem mo sems so/ gnyis pa tshogs bsags tshul ni/ byang chub sems dpa'i sde snod las/ grangs med bdun dang / bcu dang/ so gsum
sogs bshad kyang/ mdo de sde rgyan las/ grangs med gsum du gsungs pa ltar na/ mdo las/ dang po gzhon nu brtson 'grus spyod du gyur pa na/ de bzhin gshegs pa phung po
chen po la dge ba'i rtsa ba bskrun pa nas brtsams te grangs med gcig tu tshogs bsags pas sa dang po thob bo/ de nas tshong dpon shes rab bzang du gyur pa na/ de bzhin gshegs
pa dkon mchog yan lag bsnyen bkur ba nas bzung ste grangs med gcig tu tshogs bsags pas sa bdun pa non par gyur/ de nas bram ze'i khyi'u sprin du gyur pa'i tshe bram ze
mar me'i bdag po'i sras de bzhin gshegs pa mar me mdzad rgyal po dgra 'dul gyi pho brang padma can zhes pa'i tshong 'dus dang nye bar bzhugs pa la/ lha rnams kyis mchod
pa 'bul ba mthong nas dris pa/ khyed kyis mi shes sam/ 'di na sangs rgyas mar me mdzad bzhugs so zer bas dad de/ utpa utpal la lnga nyos pa sangs rgyas la gtor/ kr-iShA
sa le'i lpags pa bting nas/ mar me mdzad de bzhin gshegs pa kun nas spyan bdag gi lhag pa'i bsam pa thugs su chud par mdzad 'tshal lo ri dgas kyi lpags pa 'di la zhabs mi
'jog gam/ lung mi ston na 'di nyid du lus skam par bya'o zhes yi yid dam bcas pas/ ston pas zhabs

gzhag bzhag ste ma 'ongs pa'i dus su de bzhin gshegs pa shAkya thub pa zhes bya bar 'gyur ro zhes lung bstan pas/ nam mkha' la 'phags te ting nge 'dzin brgya stong mngon du
byas nas sa brgyad pa thob ste/ ji skad du/ sangs rgyas mar me mdzad la utpal lngas/ gtor te ral pa gdan du bting byas pas/ mi skye'i chos la bzod pa thob gyur nas/ shAkya'i
rgyal por 'gyur zhes nga lung bstan/ zhes pa dang/ lung las/ gang tshe mar me mdzad kyis nga/ lung bstan gyur pa de yi tshe/ sa brgyad pa ni thob gyur te/ dbang bcu
dag kyang thob par gyur/ zhes so/ de nas grangs med gcig tu tshogs bsags pas sa bcu rdzogs par gsungs pa 'dir don la gnas so/ tshogs kyi ngo bo ni bsad bsod nams dang ye
shes te/ pha rol du phyin pa drug/bsdu ba'i dngos po bzhi dang ldan pa la 'jug ste/ rgyas par gzhan du blta'o/ gsum pa sangs rgyas pa'i tshul ni/ de yang bram ze'i khye'u
bla ma las rim gyis tshe 'phos nas dga' ldan du lha'i bu dam pa tog dkar du gyur te/ dga' ldan gyi lha rnams la chos ston pa na/ sngon gyi dge ba'i mthus/ lha rnams kyi
rol mo'i sgra las mar me mdzad kyi lung bstan dgongs par mdzod/ ces sogs kyis bskul ba gsan pas dzam 'dzam bu'i gling du gzigs pa rnam pa bzhi'am lnga las/ bzhi ni rgya cher
rol pa las/ gnas dzam 'dzam bu gling/ dus tshe lo brgya pa/ rigs rgyal rigs/ yum sgyu ma lha mdzes sam/ lung ltar na/ btsun mo'i 'khor dang lnga la gzigs te gshegs par
bzhed pa na/ ma pham pa nyid kyi rgyal tshab tu dbang bskur/ de nas mang pos bkur ba'i rgyal po nas mi rabs sa ya gcig

bdun khri/ chig stong / lnga brgya/ lnga bcu 'das pa na shAkya gzhu brtan byung/ de'i bu seng ge 'gram dang/ seng ge sgra gnyis/ seng ge 'gram gyi bu zas gtsang/ zas dkar/
bre bo zas/ bdud rtsi zas bzhi dang/ bu mo gtsang ma/ dkar mo/ bre mo/ bdud rtsi mo rnams so/ rgyal po zas gtsang dang/ yum sgyu 'phrul chen mo gnyis kyi sras su jo bo rje'i
bzhed pa ni/ shing pho byi ba'i lo dpyid zla tha chung sa gas nya ba'i tshes bcu lnga'i nyin/ kha gcig skar ma rgyal 'char ba'i dus sbyor ro zhes gsung gsungs la/ de
yang glang po che'i phru gu thal dkar mche ba drug pa gser gyi dra bas brgyan pa'i gzugs kyis yum gyi glo g.yas nas zhugs te lhums su zhugs pa'i mdzad pa dang/ de nas zla
ba bcu rdzogs pa/ shing mo glang gi lo la sku bltams pa'i mdzad pa/ de nas lo nyi shu rtsa dgu'i bar du khab tu bzhugs nas bzo'i gnas la mkhas pa'i mdzad pa/ btsun mo'i
'khor gyis rol ba'i mdzad pa/ lo nyi shu rtsa dgu pa chu mo sbrul gyi lo la khab nas nges par 'byung ba'i mdzad pa bstan te/ mchod rten rnam dag gi drung du rab tu byung
nas/ chu klung nai ranydza na'i 'gram du lo drug tu dka' ba spyad pa'i mdzad pa/ byang chub kyi snying po rdo rje gdan du gshegs pa'i mdzad pa dang/ lo sum bcu rtsa lnga
bzhes pa/ sa mo phag gi lo dpyid zla tha chung sa ga zla ba'i yar ngo'i tshes bcu bcoo lnga'i srod la lha'i bu'i bdud bcom pa'i mdzad pa/ tho rangs mngon bar sangs rgyas
pa'i mdzad pa'o/ de nas dam pa'i chos kyi che ba dbyung ba'i phyir/ sangs rgyas stong po thams cad la chos kyi 'khor lo bskor bar bskul ba po mi mjed kyi bdag po tshangs
pas gser gyi 'khor lo rtsibs stong dang ldan pa

phul nas gsol ba btab kyang/ zhag bdun phrag bdun du chos ma gsungs par/ bdun phrag tha ma la wA rA NA sir dbyar zla 'bring po'i chu stod zla ba'i yar ngo'i tshes bzhi la lnga
sde bzang po la bden bzhi'i chos kyi 'khor lo bskor ba'i mdzad pa bstan to/ de nas sku dngos kyis gdul bya rnams la chos kyi 'khor lo rim gyis bskor nas smin par mdzad
de/ shing pho spre'u'i lo la mya ngan las 'da' ba'i mdzad pa bstan par bzhed do/ de yang ston pa'i 'khrungs lo sogs la bzhed tshul mi 'dra ba cung yod kyang/ 'di jo bo
rje'i bzhed pa ltar yin la/ chos rje sa skya pa ni me mo yos la lhums su zhugs/ sa pho 'brug la bltams/ chu pho stag la sangs rgyas/ me mo phag la gshegs par bzhed/ dus 'khor
las/ me pho rta'i lo la lhums su zhugs par bzhed do/ de yang ka ma la shI las/ thub pa'i mdzad pa bsam gyis mi khyab kyang/ gtso bo dang grangs la dga' ba rjes su gzung
ba'i phyir mdzad pa bcu gnyis su bsdus/ shes zhes gsungs pa ltar mdzad pa'i gtso bo rnams yin la/ de dag la yang 'dren tshul mi 'dra ba 'ga' re 'dug kyang rgyud bla ma
las gsungs pa ltar yin no/ mdzad pa bcu gnyis rgyas par ni rgya cher rol pa/ mdo mngon byung/ 'dul ba lung rnams las 'byung zhing/ bod kyis mdzad pa'i chos 'byung sogs
rgyas sdus mang du snang ba rnams las shes shing/ 'dir mangs mang pas ma spros so/ de'i bka' ji ltar bsdus pa la gnyis/ theg pa thun mong ba dang/ theg chen thu mong ma yin
pa'i bsdus tshul lo/ dang po la/ bka' bsdu rim pa gsum las/ dang po ni/ dus ston pa mya ngan las 'das

pa'i phyi de lo/ gnas rgyal po'i khab nya gro dha'i phug tu/ sbyin bdag rgyal po ma skyes sgras dgras mdzad nas/ tshogs pa dgra bcom pa lnga brgyas dbyar gnas mdzad de/ kun
dga' bos mdo sde/ nye ba 'khor gyis 'dul ba/ 'od srungs chen pos mngon pa rnams bsdus shing/ dgos pa lha rnams kyis 'phya ba bsal ba dang/ bstan pa yun ring du gnas pa'i
phyir du bka' bsdu dang po mdzad do/ gnyis pa ni/ dus ston pa mya ngan las 'das nas lo brgya dang bcu na/ gnas yangs pa can du/ sbyin bdag chos rgyal mya ngan med kyis mdzad
de/ tshogs pa dgra bcom pa bdun brgya 'dus te/ dgra bcom pa grags pa dang/ thams cad 'dod la sogs pas sde snod gsum zhal 'don du mdzad de/ dgos pa rung ba ma yin pa'i
gzhi bcu bsal ba dang/ bstan pa yun ring du gnas pa'i phyir bka' bsdu gnyis pa mdzad do/ bsdu ba gsum pa/ lung na med pas mi mthun pa mang yang yongs su grags pa ni/ dus
ston pa gshegs nas lo sum brgya na/ gnas kha che'i yul gyi dgon pa kun pa na zhes par/ sbyin bdag dza landha ra'i rgyal po ka ni kas byas ste/ tshogs pa dgra bcom pa lnga
brgya/ ba su mi tra la sogs pa'i byang chub sems dpa' lnga brgya/ so so skye bo'i paNDi ta khri drug stong 'dus nas/ sdud pa po purNa ka la sogs pas sde snod gsum zhal
'don du mdzad de/ dgos pa sde pa bcu bco brgyad po thams cad kyi grub mtha' la brten nas rnam grol gyi 'bras bu thob par/ rgyal po kri kri'i rmi ltas lung bstan pa'i mdo
la brten nas sgrub pa dang/ bstan pa yun ring du gnas pa'i ched du bka' bsdu gsum pa mdzad do/ de yang sangs rgyas 'od srungs dzam 'dzam bu'ii gling na bzhugs pa'i tshe/
rgyal po kri kri'i rmi lam du ras yug gcig skyes bu stobs dang ldan pas bcu bco brgyad du

byas te/ thams cad kyang kha tshar ma nyams pa re reer gyur pa rmis pas/ 'od srungs kyis ma 'ongs pa'i dus su shAkya thub pa'i bstan pa la nyan thos sde pa bcu bco brgyad du
'gyur ba ni/ ras yug gcig dum bu bcu bco brgyad du gyur pa'o/ thams cad kyang kha tshar ma nyams pa ni sde pa de dag re re'i grub mtha' la brten nas kyang rnam grol gyi
'bras bu thob par nus pa'o/ zhes mdo las bshad do/ 'di dag gi khyad par la rtsa ba'i sde bzhi ni/ phal chen pa/ thams cad yod par smra ba/ gnas brtan pa/ mang pos bkur ba
rnams legs sbyar gyi skad dang/ rang bzhin gyi skad dang/ zur chag gi skad dang/ pi sha tsi'i skad du so sor gnas pa yin no/ de las gyes pa bcu bco brgyad ni dul ba'i lhas/
shar dang nub dang gangs ri dang/ 'jig rten 'das par smra ba dang/ rtag par smra ba'i sde pa rnams/ lnga tshan dge 'dun phal chen pa/ gzhi kun pa dang 'od srungs ste/
sa srungs sde dang chos srungs sde/ mang thoos gos dmar slob ma dang/ rnam par phye ste smra ba'i sde/ thams cad yod par smra ba yin/ rgyal byed tshal gnas 'jigs med gnas/
gtsug lag khang chen gnas brtan pa/ sa sgrogs ris dang bsrung ba pa/ gnas ma bu yi sde rnams ni/ kun gyi bkur ba rnams la gsum/ yun don slob dpon bye brag gis/ tha dad
rnam pa bcu bco brgyad 'gyur/ zhes gsungs pa'i don/ phal chen pa la/ shar du gnas pa/ nub tu gnas pa/ gangs rir gnas pa/ gsum ni yul gyis phye ba yin la/ 'jig rten 'das
par smra ba/ rtag par smra ba/ gnyis ni don gyis phye ba'i sde pa ste lnga'o/ thams cad yod par smra ba'i sde pa la

gzhi kun yod par smra ba'i sde dang/ 'od srungs kyi sde dang/ sa srungs sde dang/ chos srungs kyi sde dang/ mang du thos pa'i sde dang/ gos dmar can gyi sde dang/ rnam par
phye ste smra ba'i sde rnams ni slob dpon gyis phye zhing/ 'phags pa gnas brtan pa la/ rgyal byed tshal du gnas pa/ 'jigs med du gnas pa/ gtsug lag khang du gnas pa gsum
ste/ gnas kyi sgo nas dbye ba gsum mo/ mang pos bkur ba la/ sa sgrogs ris dang/ bsrung ba pa dang/ gnas ma bu pa'i sde pa ste don gyi sgo nas phye ba gsum mo/ gnyis pa theg
chen thun mong ma yin pa'i bsdus tshul ni/ rgyal po'i khab kyi lho phyogs/ bi sa la sam bha ba zhes pa'i ri la/ rgyal sras 'bum phrag bcu 'dus te/ 'jam dpal gyis mngon
pa/ byams pas 'dul ba/ phyag na rdo rjes mdo sde bsdus shes zhes grags zer/ rtog ge 'bar ba las kyang/ theg pa chen po sangs rgyas kyi gsung yin te/ rtsa ba'i bsdud par
byed pa po kun du bzang po dang/ 'jam dpal dang/ gsang ba'i bdag po dang/ byams pa la sogs pa rnams kyis bsdus pa'i phyir ro/ bdag cag gi rtsa ba'i bsdud par byed pa po nyan
thos ni ma yin te/ theg pa chen po'i gsung ni de dag gi yul ma yin pa'i phyir zhes so/ theg pa chen po gsang sngags kyi bsdud pa po ni/ rgyud rang rang gi zhu ba pos
bsdus pa yang yod la/ phal cher phyag na rdo rjes bsdus pa nyid do/ de thams cad kyang dus kyis dbye na 'khor lo rim pa gsum mam bzhi/ rjod byed kyis dbye na gsung rab yan
lag bcu gnyis sam sde snod gsum/ brjod bya bslab pa rin po che gsum du bstan pa'i chos thams cad 'dus par gsungs la/ gsang sngags ni shAnti pas/ zam mo'i don bsdus te ston
pa'i phyir mdo sde'o zhes dang/ dpung

bzang las/ gsang sngags mdo sde'i tshul du bshad kyis nyon/ zhes mdo sde'i sde snod du gsungs la/ a bha yas/ sde snod gsum ka'i don cha ldan du ston pas gsum ka'i char gtogs
par bzhed do/ de lta bu'i lung sde snod gsum 'chad nyan gyis gtan la 'bebs shing/ bslab pa rin po che gsum sgrub pa nyams len gyis rgyud smin par mdzad pa de la bstan pa
'dzin pa'i gang zag ces bya zhing/ de ji srid gnas kyi bar bstan pa gnas pa zhes bya'o/ bstan pa'i gtad lugs kyang/ thub pa'i dbang po 'od srungs kun dga' bo/ sha na'i
gos can nyer sbas dhi dhi ka/ nag po legs mthong blos mi 'bebs la sogs/ shes zhes pa ltar byon no/ 'di lung phran tshegs las gsungs pa/ nyan thos pa'i lung yin kyang don
la mi 'gal te/ bstan pa'i rtsa ba so so thar pa yin pas so/ de nas bstan pa 'phags pa klu sgrub la gtad par bzhed do/ gsum pa bstan 'dzin shing rta'i srol 'byed byon pa'i
tshul la gsum/ zab mo lta ba'i brgyud pa klu sgrub yab sras byon tshul rgya chen spyod pa'i brgyud pa thogs med sku mched byon tshul/ nyams len byin rlabs kyi brgyud pa
byon tshul lo/ dang po ni bdag nyid chen po 'phags pa klu sgrub 'di sngon bskal pa dpag tu med cing ches yangs pa'i snga rol du de bzhin gshegs pa sgra gcan zin las dang
por thugs bskyed par mdzad cing/ de bzhin gshegs pa mar me mdzad kyis kyang lung bstan par mdo las gsungs la/ thub pa'i dbang po 'dis lung bstan pa ni lang kar gshegs pa
las/ so so rang rig theg pa ni/

rtog ge pa yi spyod yul min/ mgon po 'das pa'i 'og tu ni/ 'dzin par su 'gyur bshad du gsol/ bde gshegs mya ngan 'das pa'i 'og tshul rnams 'dzin par 'gyur ba de/ dus dag 'das
nas 'byung ba ni/ blo gros chen po khyed shes byos/ lho phyogs be ta'i yul du ni/ dge slong dpal ldan cher grags pa/ de ming klu zhes bod pa ste/ yod dang med pa'i phyogs
'jig pa/ nga yi theg pa 'jig rten du/ bla med theg chen rab bshad nas/ rab tu dga' ba'i sa bsgrubs te/ bde ba can du de 'gro bo/ zhes dang/ sprin chen po las/ kun dga'
bo li tsa byi gzhon nu sems can thams cad kyis mthong na dga' ba zhes bya pa ba 'di ni/ nga mya ngan las 'das nas lo bzhi brgya lon pa na/ klu zhes bya ba'i dge slong du
gyur nas/ nga'i bstan pa rgyas par rab tu bstan te/ mthar gyis rab tu dang ba'i 'od ces bya ba'i 'jig rten gyi khams su de bzhin gshegs pa ye shes 'byung gnas 'od ces bya
bar 'gyur ro/ zhes dang/ 'jam dpal rtsa rgyud sogs mdo rgyud du ma nas lung bstan pa'i bdag nyid chen po klu sgrub de nyid ston pa mya ngan las 'das nas lo bzhi brgya na
lho phyogs be ta'i yul du bram ze rigs phun sum tshogs pa zhig bu med pa la/ rmi lam du bram ze brgya la chos ston drangs na bu rnyed ches lung bstan no/ de ltar byas nas
gsol ba btab pas/ zla ba dgu na khye'u zhig btsas te/ mtshan mkhan la bstan pas/ mtshan bzang mod kyi 'on kyang zhag bdun gyi tshe las med zer/ de la ci phan dris pas/
bram ze brgya la chos ston drangs na zla ba bdun

dang/ dge slong brgya la chos ston drangs na lo bdun thub/ de las thabs med zer/ de ltar byas te lo bdun du nye ba na/ bu'i ro mthong ba pha mas ma bzod de/ g.yog dang bcas
pa 'khyam du btang te/ rim gyis song nas kha sarpa Ni'i zhal bltas/ rim gyis na lendra'i sgo drung du song ste/ snyan ngags kyi rig byed bsgrags pa/ de bram ze sgra gcan
'dzin bzhugs pas gsan nas/ nang du khrid de ji ltar gyur pa'i rgyun rim zhus pas/ rab tu byung na thabs yod gsung stegsungs te rab tu byung bar khas blangs nas tshe dpag
med 'chi bdag 'joms pa'i dkyil 'khor du dbang bskur te gzungs 'don du bcug/ khyad par lo bdun lon pa'i nub mo mtshan thog thag bton pas 'chi bdag gi 'jigs pa las grol/ de
nas lo brgyad lon pa dang/ bram ze chen po de nyid la rab tu byung nas rig pa'i gnas rnams dang/ theg pa che chung thams cad la mkhas par sbyangs so/ phyis pha ma dang
mjal bas dga' bar gyur/ de nas bram ze chen po de nyid la dpal gsang ba 'dus pa la sogs pa'i gsang sngags kyi chos zhus pas/ des kyang dkyil 'khor du dbang bskur/ rgyud bshad/
zhal nas snyan du brgyud pa'i gdams pa dang rjes su bstan pa ma lus pa gnang ngo/ de nyid mkhan po zhus te bsnyen par rdzogs pa mdzad/ mtshan dge slong dpal ldan zhes
grags/ de'i tshe mkhan pos lo bcu gnyis mu ge 'ong bas/ gtsug lag khang nyam dmas par gzigs nas/ dge 'dun gyi zhal ta bar dge slong dpal ldan bskos te mkhan po dpal ldan
gyi ri la spyod pa la gshegs pa'i mtshan bram ze chen po sa ra ha zhes grags so/

der slob dpon gyi thugs dgongs la gser 'gyur gyi rtsi byas nas dkon mchog dang dge 'dun gyi zhabs tog bya'o snyam du dgongs te/ slob dpon bha li pa zhes bya ba la gser 'gyur
gyi gdams ngag zhus/ gling bar nas gser 'gyur gyi rdzas rnams blangs nas gser 'gyur byas pas ma grub pa dang/ chang 'tshong ma zhig gi skya ba gser du 'dug pa mthong nas/
de la zhus pas gser 'gyur grub ste zangs rnams gser du bsgyur/ mu ge ma byung ba'i sa nas 'bru mang po drangs tee dge 'dun gyi gdugs tshod sbyar/ de'i tshe yul phyogs
kyi mi stobs med rnams shi/ stobs chen rnams yul gzhan du dengs te yul stongs par gyur pa paNDi ta rnams kyis rig nas khyed kyis dge 'dun la ma zhus par gser 'gyur byas/
dge 'dun log 'tsho la bkod 'dug pas gnas nas phyung la gtsug lag khang dang/ mchod rten bye ba gyis shig ces bsgo'o/ de'i tshe dge slong bde byed ces bya bas rigs pa'i rgyan
zhes pa'i gzhung 'bum phrag bcu gnyis pa byas nas thams cad sun 'byin pa la/ de'i gnyen por chos sde snod mang po gsungs nas/ lta ba log pa rnams sun phyung ngo/ der
byis pa gnyis chos nyan du 'ongs pa'i tshe dri zhim pos 'khor kun du khyab par gyur cing/ song ba na dri med par gyur pa dang/ de gnyis la rgyu mtshan dris pas/ nged klu'i
rgyal po 'jog po'i bu yin/ mi yul du 'gro ba la tsan dan gor shiksha'i bsrung ba byas pa yin zer ro/ der tsan dan de la sgrol ma'i sku cig bzhengs na phan yon che bar dgongs
nas/ tsan dan de blang du yod dam byas pas/

yab la dri'i zer nas dris pas/ slob dpon klu'i yul du byon na 'bul zer bas/ zhal gyis bzhes nas klu'i yul du byon/ klu'i khab sgo na bzhugs pa dang/ klu'i rgyal po na re/ dug
gis mi tshugs na nang du byon zer bas byon/ klu'i rgyal po 'khor dang bcas pa la chos bstan/ bsod snyoms bzhes so/ de'i tshe klu rnams kyis bzhugs par zhus pas nga mchod
rten bye ba bzhengs pa'i 'dam tshol ba dang/ 'bum gdan 'dren du 'ongs kyi bsdad mi khom/ phyis 'ong ba srid gsungs te/ 'dam mang po dang/ 'bum dang/ yi ge nyung ngu yang
gdan drangs te/ 'bum gyi zhabs nas bag tsam klus ma bskur zhes grag go grags so/ de nas 'dam des 'dzam bu'i gling du mchod rten bye ba la sogs pa bzhengs/ klu rnams kyis
grogs byas te phal cher grub la/ 'ga' zhig klu'i yul du mi 'gro ba'i phyir ma byas te/ de nas klu sgrub ces mtshan du grags so/ nA gAsju na'i nA ga ni klu ste/ chos dbyings
su skyes pa rtag chad gnyis kyi mtha' la mi gnas pa/ gsung rab rin po che'i bang mdzod la mnga' brnyes pa/ sreg cing gsal ba'i lta ba dang ldan pas klu'o/ asju na ni/
srid sgrub ste/ chos kyis rgyal srid skyong ba dang/ nyon mongs pa'i dgra tshogs 'dul bas srid sgrub ste/ klu sgrub bo/ tshig gsal du/ gang zhig mtha' gnyis gnas la gnas
gsal zhing/ rdzogs sangs rgyas blo rgya mtsho skye ba brnyes/ dam chos mdzod gyi zab mo nyid ji ltar/ rjes su rtogs bzhin thugs rjes ston par mdzad/ gang gi lta ba'i me
dag gis/ da dung phas rgol gzhung lugs kyi/ bud shing dang ni 'jig rten gyi/ yid kyi

mun rnams 'joms par mdzad/ gang gis gnyis med ye shes gsung mda'i tshogs/ lha dang bcas pa'i gdul bya'i 'jig rten la/ khams gsum dag tu rgyal theebs legs mdzad pas/ srid pa'i
dgra sde ma lus 'joms mdzad pa/ klu sgrub de la phyag 'tshal nas ni de'i/ zhes gsungs so/ de nas li kha ra shing 'phel du yang gser 'gyur byas te sbyin pa rgya chen po
mdzad/ de'i tshe bram ze rgan rgon gnyis la gser mang po gnang bas dad de/ rgan pos nye gnas byas/ chos bstan pas/ slob dpon klu'i byang chub ces mchog brnyes par gyur to/
de nas shar phyogs Ta we sa dang/ yul ra dhar yang byon nas/ lha khang mang po bzhengs/ de nas seng ldeng gi nags dri lhan gyi 'dabs su byon nas/ dril bu lta bu'i brag
gser du bsgyur bar brtsam rtsom tshe ma he 'tsho ba'i byis pa gcig nags kyi nang du phyin pa na/ de na rgan mo gcig snang ba na re/ khyod kyis btsun pa ma ki tsho'i nang
na klu sgrub bya ba yod kyi de la khyod rang gi ma rgan mo na re re shig 'dir shog gyis gis dang zer/ phyin pas gang yin ngo ma shes/ slar log 'ongs pas ta la'i lo ma gzung
nas kha ta byed pa de yin/ chos gos kyi rgyab na yi ge a gcig kyang yod gsung gsungs / der de la de skad byas pas/ klu sgrub kyis byon pa'i tshe/ de sgrol ma lha lngar
zhal gzigs/ de'i zhal nas/ khyod kyis gser 'gyur gyis sems can gyi don byas pa yang bzang ste/ de bas kyang mchog bsgrubs na sems can gyi don chen po de las 'byung bas/
dpal gyi ri la sgrub pa gyis shig gsung gsungs ste mi snang bar gyur/ der de'i sgrub thabs kyang mdzad do/ de nas sgra mi snyan du gshegs

pa'i lam du grong khyer sa la ma na na byis pa ra dzi ta ka'i lag bris las rgyal por lung bstan te/ sgra mi snyan du byon/ na bza' shing la bkal nas khrus mdzad pas/ gos de
gzhan gyis khyer ba la nga'i yin byas pas nga bdag can zer nas gtad skad/ der sgra mi snyan pa'i don byas te byon/ dpal gyi ri la gshegs par dgongs nas/ bram ze chen po'i
drung du phyag rten la bdud rtsi bum pa gang khyer nas byon pa'i lam du sngar lung bstan pa'i byis pa de rgyal po bde spyod bzang po zhes par gyur te/ des bdag gi mchod
gnas su ma mtha'ang lo gsum bzhugs par zhu zer nas gtong du ma nyan te/ lo gsum bzhugs nas rgyal po yab yum gyi don mdzad/ de nas dpal gyi ri la byon/ bram ze chen po la
bdud rtsi'i bum pa phul bas/ khyed bdud rtsi la dga' na ngas rgya mtsho 'di yang bdud rtsir bsgyur par bya'o gsung gsungs nas/ skad cig gis rgya mtsho yong yongs bdud rtsir
byas so/ de nas slob dpon yab sras dpal gyi ri la sgrub pa mdzad pas/ slob dpon gyis bden pa mngon sum du gzigs/ tshad ma'i skyes bur gyur nas/ dzam 'dzam bu'i gling
du seng ge'i sgra lan gsum du bsgrags te/ zab pa lta ba'i gzhung/ rgya che ba spyod pa'i gzhung/ nyams su len pa mang ngag gi gzhung dang gsum mdzad/ zab pa lta ba'i gzhung
la/ mtha' bral gyi lta ba gtso bor rigs pas gtan la 'bebs pa rtsa ba shes rab la sogs pa rigs pa'i tshogs drug/ lung dang don ston par byed pa sku gsum la bstod pa la
sogs pa bstod pa'i tshogs/ lung rigs cha mnyam gyis gtan la 'bebs pa rin chen phreng ba la sogs pa gtam gyi tshogs mdzad do/ rgya che ba spyod pa'i gzhung la/ byang chub
sems dpa'i spyod pa lung gi sgo nas ston pa mdo kun las btus pa sogs dang/

rigs pa'i sgo nas ston pa theg chen blo sbyong sogs dang/ gzhan yang bshes pa'i spring yig dang/ shes rab brgya pa sogs mang du mdzad do/ nyams su len pa man ngag gi gzhung
la/ dpal gsang ba 'dus pa'i bsgrub thabs mdor byas la sogs pa skyed rdzogs kyi gzhung mang du mdzad cing/ gzhan yang rig gnas thams cad pa la bstan bcos re yang mdzad/ lo
drug brgya bzhugs nas bstan pa ches cher gsal bar mdzad do/ lang kar gshegs pa las/ rab tu dga' ba'i sa brnyes par gsungs/ rnga bo che'i mdo las/ sa bdun pa bar bshad cing
/ sgron gsal las/ sngags kyi lam la brten nas sku tshe de la rdo rje 'chang gi go 'phang mngon du mdzad par bshad pa rnams don la mi 'gal te/ rdo rje 'chang brnyes pa
ni long sku'i dbang du mdzad la/ sku lus kyi bkod pa du ma bstan te/ dang po bde ba can du byon pa dang/ dang po byams pa'i drung du mdo sde'i don shin du phra ba rnams
dri bar mdzad pa dang/ ma 'ongs pa na ye shes 'byung gnas 'od ces par 'tshang rgya bar gsungs pa rnams ni sprul pa'i sku'i mdzad pa'i dbang du gsungs so/ bdag nyid chen po
klu sgrub la slob ma'i mchog arya de wa zhes grags pa/ 'jam dpal rtsa rgyud las lung bstan pa de nyid/ sngon ston pa'i spyan sngar 'khor gyi nang nas byang chub sems dpa'
lag na padmo zhes pas mu stegs 'bul bar smon lam btab cing/ ston pas kyang rjes su gnang ba de nyid/ sing gha la'i rgyal po'i me tog gi ldum rar padmo'i sbubs las 'khrungs
pas/ rgyal po'i sras su gzung ba klu sgrub kyi spyan sngar rab tu byung ste/ rig gnas mtha' dag la mkhas par gyur pa des/ ma gol zhes pa lha dbang phyug gis

mngal skyes thams cad kyis mi thub par byin gyis brlabs pa brtul nas/ phyis nang pa la zhugs nas slob dpon dpa' bo zhes pa dang/ slob dpon sangs rgyas bskyangs shes mchog brnyes
pa dang/ slob dpon legs ldan 'byed ces pa sku lus de nyid spyan ras gzigs kyi zhing khams su gshegs par grags pa dang / sngar bshad pa'i slob dpon na ga bo dhi zhes
pa rig pa 'dzin pa'i sa thob nas lho phyogs dpal gyi ri la da lta'ang bzhugs te/ skal bar ldan pa rnams la dngos su byin gyis rlob pa sogs mchog dang thun mong gi dngos
sgrub brnyes pa'i slob ma bsam gyis mi khyab pa byon pa'i nang nas/ 'phags pa'i dgongs pa gsal bar mdzad pa'i mchog dpal ldan zla ba grags pa ni/ yul rgya gar lho phyogs
sa ma na zhes pa'i grong sa mantar/ yab bram ze gri ri/ yum zla ba'i sgron ma gnyis la sras med pa lha dbang phyug chen po la gsol ba btab pas/ khye'u mtshan dang ldan pa
rme ba'i ga sha can cig 'khrungs/ mtshan mkhan la bstan pas/ 'di ming zla ba grags pa ste/ stong nyid ting 'dzin smra bar byed/ ces dang/ de nas dbang phyug chen po la dris
pas/ 'di ming zla ba grags pa ste/ 'di ni nga yi rigs 'das nas/ sgra gcan 'dzin nas bdun 'das pa'i/ mkhan po zla ba'i mgon po la/ na lenDa yi gtsug lag khang/ rab byung
dge slong chen por 'gyur/ stong nyid ting 'dzin smra bar byed/ sangs rgyas bstan pa 'di yis bskyong skyong / zhes lung bstan pas/ yum gyi bsam pa la/ pha'i rigs mi 'dzin
pa'i bu ma skyes pa dang 'dra zer nas/ mkhan po zla ba'i mgon po la phul/ rab tu byung ste mdo rgyud kyi tshig don la sbyangs/ klu sgrub yab sras kyi gsung rab la brten
nas mkhas pa chen por gyur/ skye ba lnga brgyar 'phags pa

'jam dpal gyis byin gyis brlabs shing/ dngos por 'dzin pa bzlog pa'i phyir/ ro mor bris pa'i ba la 'o ma 'jos te dge 'dun gyi 'tsho ba sbyar zhing/ rdo'i ka ba la phyag mi
'thog pa/ du ruShka'i dmag byung ba'i tshe rdo'i seng ge bskul nas dmag bzlog ste/ nam mkha' nas lhas/ dpal ldan zla ba grags pa yis/ stobs ldan rdo yi seng ge bskul/ du
ruShka yi dmag chen bzlog/ shi rmas med pa ngo mtshar che/ zhes bstod pa des/ rtsa she'i 'grel pa tshig gsal / gsang 'dus 'grel pa sgron gsal te/ gsal ba rnam gnyis su grags
pa dang/ 'jug rtsa 'grel la sogs pa'i bstan bcos mang du mdzad cing/ bshad sgrub kyi bstan pa rgyas par mdzad nas lo bzhi brgya'i bar du bzhugs so/ slob dpon 'di 'phags
pa klu sgrub dngos kyi slob ma yin min la mkhas pa chen po kha cig/ jo bos/ klu sgrub slob ma zla grags yin/ zhes pa'i don chos kyi brgyud pa 'dzin pa'i mchog la dgongs
kyi/ dper na dbang phyug lte bar na yod kyang phyogs glang chos grags shes zhes grags pa dang 'dra zhes gsung gsungs mod/ bka' brgyud 'di pa'i lugs kyi dngos slob tu bzhed
de/ sgron gsal las kyang/ sangs rgyas kun gyi rim gnyis gnas kyis rgyas btab de ni klu sgrub las rnyed pa/ khyab bdag dpal ldan rdo rje sems dpar btud de zla ba grags
pas rim bzhin bshad/ ces tshig zin 'byung ba dang/ gzhan yang gsung sgros mang du 'byung ngo/ de la slob dpon tsandra go mi la sogs pa slob ma mang du byon pa pas/ sras
kyi thu bo rig pa'i khu byug che ba ni bram ze'i rigs las rab tu byung zhing/ gzhon nu'i dus nas zla ba grags pa'i spyan sngar mkhas par sbyangs nas grub pa brnyes te/ sangs
rgyas kyi bstan pa gsal bar mdzad cing/

lo gsum brgya'i bar du bzhugs so/ de'i slob ma rig pa'i khu byug chung ba ni/ thog mar mtshan nyid theg pa la mkhas par sbyangs/ klu sgrub yab sras kyi dgongs pa thugs su chud
de/ rdo rje theg pa'i lam la brten nas mchog gi dngos grub brnyes so/ bla ma kha gcig 'di ri nag po'i khong seng na bzhugs pa'i bla ma a ba dhu tI pa dang don gcig gsung
gsungs la/ zab mo lta ba'i brgyud pa de dag gi yon tan rdzogs par a ti sha la mnga' ba yin no/ shing rta'i srol 'byed gnyis pa rgya chen spyod pa'i brgyud pa thogs med
sku mched byon tshul ni/ mdo dgongs 'grel gyi 'grel chen du lung drangs par/ nga ni mya ngan 'das 'og tu/ lo ni dgu brgya lon pa na/ zhes dang/ 'jam dpal rtsa rgyud las/
thogs med ces bya'i dge slong ni/ de ni bstan bcos don la mkhas/ mdo sde nges don drang ba'i don/ rnam pa mang po rab tu 'byed/ 'jig rten rig pa ston bdag nyid/ gzhung
'byed ngang tshul can du 'gyur/ de yis rig pa grub pa ni/ sa la'i pho nya mo zhes brjod/ de yi sngags kyi mthu yis ni/ blo ni bzang po skye bar 'gyur/ bstan pa yun ring gnas
bya'i phyir/ mdo yi de nyid don bsdud byed/ lo ni brgya dang lnga bcur 'tsho/ de lus zhig nas lha yul 'gro/ 'khor ba rnams su 'khor ba na/ yun ring bde ba rjes myong
nas/ bdag nyid chen po mthar gyis te/ byang chub thob par 'gyur ba yin/ zhes lung bstan te/ de yang chos mngon pa la dgra lan gsum byung ba'i tshe/ bram ze mo dpal gsal ba'i
tshul khrims shes zhes pas/ rgyal po'i rigs thogs med dang/ bram ze'i rigs dbyig gnyen gnyis lus las bskrun te/ cher skyes pa'i tshe pha'i las gang yin dris pas/ ma na
re/ khyod de'i phyir ma skyed kyi

blo sbyong gyis gis la bstan pa dar bar gyis shig gsungs pas/ rab tu byung ste/ gcen gyis ri bya rkang gi phug tu rje btsun byams pa lo bcu gnyis kyi bar du bsgrubs pas/ zhal
mngon sum du bstan nas khyod ci 'dod gsung ba la/ theg pa chen po'i chos dar bar 'dod zhus te/ byams pa'i chos gos kyi grwa la 'jus nas dga' ldan du byon/ lha'i dro skad
tsam du bzhugs nas/ yum gyi mdo la sogs pa theg chen gyi mdo sde mang du gsan/ de dag gi don ston pa'i bstan bcos brtsom rtsom par zhus pas/ byams chos sde lnga mdzad/
de nas thogs med kyis dzam 'dzam bu'i gling du byon nas byams chos sde lnga yi ger btab/ mdo'i dgongs 'grel sa sde lnga/ sdom rnam pa gnyis/ de nyid rnam nges dang/ rgyud
bla'i 'grel pa dang/ dgongs 'grel gyi 'grel chen sogs bstan bcos mang du brtsams te bstan pa ches gsal bar mdzad cing/ sa gsum pa'i rtogs pa brnyes so/ gcung dbyig gnyen
gyis kha cher slob dpon 'dul bzang gi drung du byon/ mngon pa sde bdun dang/ dgra bcom pa nyer sbas kyis mdzad pa'i bye brag tu bshad pa gzhung 'bum phrag gcig yod pa gsan
pas tshegs med par mkhyen nas rgya gar du byon/ gcen la theg chen gyi chos mang du gsan/ 'bel gtam mdzad pas gcung spobs pa shin du myur/ gcen cung zad bul ba'i lan bzang
po byung/ de'i rgyu ci yin zhus pas/ khyod skye ba lnga brgyar paNDi tar gyur pas skye stobs kyi shes rab che ba yin/ nga de lta bu min pas yi dam zhig la dris shing
lan 'debs pa yin gsungs/ de bdag la ston par zhus pas/ rje btsun la zhu yi gsung ste zhus pas/ kho so so skye bo yin zhing/ dang po theg chen la skur pa btab pas sgrib pa
sbyang ba'i phyir du theg chen gyi mdo 'grel mang du brtsoms brtsams /

gtsug tor rnam rgyal thon/ phyi ma la mjal gsungs bas/ gcen la lhag par dad de/ rje btsun gyi gsung bsgrub pa dang/ 'bum sde go dgu'i tshig don thugs la mnga' bas/ bka' dang
po'i dgongs pa 'grel ba mdzod rtsa 'grel/ bar pa sems tsam du 'grel ba yum gyi gzhung 'grel/ tha ma nges don du bshad pa rab tu byed pa sde brgyad dang/ gzhan yang sa bcu
pa'i mdo la sogs pa'i 'grel pa mang du brtsams te bstan pa gsal bar mdzad do/ de'i slob ma rang bas mkhas par grags pa bzhi byon te/ mngon pa rang bas mkhas pa slob dpon
blo gros brtan pa/ phar phyin rang bas mkhas pa 'phags pa rnam grol sde/ tshad ma rang bas mkhas pa slob dpon phyogs kyi glang po/ 'dul ba rang bas mkhas pa bram ze'i
btsun pa yon tan 'od dang bzhi'o/ de la slob dpon blo gros brtan pa nas/ de'i slob ma gang ba spel/ des ku sA li che ba/ des ku sA li chung ba/ a ti sha la brgyud pa yang
'dug mod rgya chen spyod pa'i bshad sgrub kyi man ngag rdzogs par mnga' ba 'phags pa rnam grol sde ni/ sa dang po rab tu dga' ba'i rtogs pa brnyes/ sangs rgyas la chos dngos
su gsan mngon rtogs rgyan gyi 'grel pa nyi khri snang ba la sogs pa mdzad do/ de'i slob ma btsun pa rnam grol sde ni/ rig pa'i gnas mtha' dag la mkhas pa/ sangs rgyas
la chos gsan cing/ theg pa chen po sbyor lam gyi rtogs pa brnyes so/ de'i slob ma mchog ge sde/ de'i slob ma dul 'dal ba'i sde/ de'i slob ma grags pa'i dpal dang/ mkhan
po rnam snang mdzad/ mkhan chen zhi ba 'tsho gsum don gcig mtshan gyi rnam grangs yin gsungs/ 'di za hor rgyal po'i sras su sku 'khrungs/ yod smra'i sde las rab tu byung
zhing/ rig gnas la mkhas par

sbyangs/ rje btsun 'jam dbyangs kyis rjes su bzung ste/ lo dgu brgya dang go dgu bzhugs par grags la/ gangs can gyi ljongs 'dir yang bka' drin mchog tu che ba de'i sku tshe'i
stod kyi slob ma slob dpon seng ge bzang po/ smad kyi slob ma ka ma la shI la las/ slob dpon seng ge bzang po ni/ rgyal rigs las rab tu byung ste/ phyi nang gi grub mtha'
thams cad la mkhas pa/ khyad par yul gyi don la ring du goms pa zhig byung ba des rang gi mkhan po rnam snang mdzad bzang po la byams pa'i bsgrub thabs zhus nas bsgrubs
pas rmi lam du dge slong gur gum gyi mdog can spyod lam mdzes pa zhig rmis te/ shar phyogs kha sarpa Nir song zhig ces lung bstan/ sang der song nas zhag gsum du snyung
gnas byas te rmi lam brtags pas/ tho rangs rmi lam du o tanta pu ri bi na ra'i gandho la'i steng gi nam mkha' la sprin phung 'thug po zhig gi gseb na lha'i bu lus stod
sprin gyi gseb nas phyung nas mchod rdzas sna tshogs kyis mchod pa mthong ste/ ci byed dris pas/ rje btsun byams pa brgyad stong pa gsung ba la mchod pa byed ba yin zer te
ring du bltas pas/ rje btsun zhal gser mdog can/ spyi gtsug mchod rten gyis spras pa/ phyag g.yas chos 'chad kyi phyag rgya mdzad pa tsam zhig mthong nas phyag dang mchod
pa byas te/ nyid kyi bstan bcos la deng sang 'grel pa mang du mchis na gang gi rjes su 'jug par bgyi zhes zhus pas/ thams cad kyi gzhung legs par rtogs la 'thad pa bsdus
te khyod kyis phyogs gcig tu brtsoms rtsom zhig ces gnang ba thob bo/ sad de mchod pa byas nas bstan bcos brtsom rtsom pa'i sbyin bdag btsal pa'i phyier/ shar nas nub
tu byon/ pha dang/ rgyal po sa skyong

zhes pa yum la lhag par dad pa zhig byung ste/ phyogs kun du yum 'chad pa tshol ba la zhugs pa na/ de'i tshe yum 'chad pa la slob dpon seng ge bzang po mkhas par thos pas/
spyan 'dren du gtang ba'i pho nya dang lam du 'phrad pa las 'phros te/ rgyal po sa bskyong skyong pa'i lo brgyus ni/ sngon rgya gar shar phyogs seng ldeng gi nags su shing
gi lha zhig yod pa dang/ yul de'i phyugs rdzi dus las 'das pa'i chung ma phyugs 'tshor song ba gnyis kyi bu gau pa la zhes pa la/ phas nor bu rin po che byin pas de'i yon
tan gyis sa thams cad la kha lo bsgyur ba zhig byung ste/ des na lentra brtsigs so/ de'i btsun mo dbang chung bas/ rgyal po dbang du bya ba'i phyir/ slob dpon bram ze
zhig la rig pa zhus pas/ des ri bo gangs can la sman blangs te rgya btab nas bran mo la bskur bas/ de stegs 'dred de lhung ba chus khyer ste ril gyis rgya mtshor zhugs pa/
klu'i rgyal pos blangs te zos pas/ klu'i rgyal po rgya mtsho skyong dbang du gyur nas btsun mo dang phrad pas/ sras dpal ldan chos skyong bltams so/ des lha khang gzhan
las khyad par 'phags pa zhig brtsigs par 'dod nas ltas mkhan la dris pas/ dge sbyong dang bram ze'i ras la sdong bu byas te/ rgyal po dang/ tshong dpon gyi khyim nas mar
blangs shing/ dka' thub pa'i lha gnas nas skong bu blangs te mar me spar ba yi dam gyi mdun du gzhag ste gsol ba btab na/ chos skyong gi sprul pas skong bu skyur bar 'gyur
bas der brtsigs shig zer nas de ltar byas pas/ de ltar byas pas bya rog zhig phyung nas skong bu mtshor skyur bas yi chad pa na/ mtshan mo klu'i rgyal po sbrul mgo lnga
pa byung ste/ nga khyod kyi

pha yin pas mtsho bskams la rtsig tu gzhug go/ zhag bdun bdun na mchod pa chen po gyis shig zer te de bzhin byas pas/ zhag nyer gcig na mtsho bskams te/ o tanta pu ri'i gtsug
lag khang bzhengs so/ rgyal po de la sras/ rgyal po dang/ paNDi ta dang/ grub thob dang/ sdig spyod kyi rgyal po dang bzhi las/ tha ma nor gyis brel dogs nas nor bu byin
no/ de'i sras bde ba pA la zhes pa byung/ de'i sras rgyal po sa skyong yin te/ des gong du bshad pa ltar slob dpon seng ge bzang po spyan drangs te sbyin bdag mdzad nas/
'phags pa'i 'grel pa dang mthun par nyi khri le'u brgyad ma dang/ brgyad stong pa dang sbyar ba/ brgyad stong 'grel chen dang/ yum gsum char gyi rgyan du bsgrub pa 'grel
pa don gsal dang/ gzhan yang rgyud 'grel rtogs par sla ba dang/ sher phyin bsgom pa la 'jug pa la sogs pa mdzad do/ bstan pa ches gsal bar mdzad do/ de'i slob ma ku pA
li che ba yin la/ ku pA li ni bod skad du dge ba can zhes te/ mtshan dngos ni che ba la rin chen bzang po/ chung ba la rin chen mdo zer/ che ba ni rigs bram ze yin la/ lung
gi yon tan rig pa'i gnas mtha' dag la mkhas pa/ 'jam dpal dbyangs la chos dngos su gsan pas rtogs pa'i yon tan phun sum tshogs pa dang ldan cing/ lam yig las/ sangs rgyas
mya ngan las 'das nas bstan pa 'od srungs chen po la gtad/ des kun dga' bo la/ des gcig nas gcig tu brgyud pa'i man ngag mnga' ba ku pA li che ba yin/ gsang ba 'dus
pa la brten nas phyag rgya chen po'i dngos grub thob pa'i man ngag slob dpon klu sgrub nas brgyud pa/ sangs rgyas ye shes zhabs nas brgyud pa/ inDra bhu ti

nas brgyud pa/ panDi ta mgrin pa gsum pa nas brgyud pa'i man ngag rdzogs par mnga' ba yang ku sA li che ba yin/ 'phags pa thogs med kyis byams pa mnyes par byas pa las byung
ba/ rgya chen spyod pa'i brgyud pa'i chos ma lus par mnga' ba yang ku sA li che ba yin no/ zhes gsungs so/ de'i slob ma ku sA li chung ba yin te/ byams pa kho na khyad
par du bsgom pas byams pa'i rnal 'byor pa zhes par yang grags la/ bla ma 'di la ku sA li che ba'i yon tan ma lus pa mnga' la/ gser gling pa'i yang bla ma yin la/ bla ma 'dis
byams rnying rje byang chub kyi sems dgyer sgom rdo rje'i gru'i don yun ring du bsgoms shing zhal thon du mdzad pas/ re shiiig na chu bo gangga'i 'gram du bcom ldan 'das
byams pa lha'i rgyal po'i cha byad du byon nas chos gsungs so/ ku sA li chung ba'i yon tan rdzogs par mnga' ba dpal ldan a ti sha yin yang/ bla ma gser gling pa bsten
pa las 'phros te/ de'i lo brgyus rgyus ni/ gser gling zhes pa gling bzhi gling phran brgyad gang du yang ma gtogs pa/ dzam 'dzam bu'i gling du nye ba/ rin po che sna tshogs
yod gling de la gser gling zhes zer/ der res nang pa'i bstan pa/ res phyi pa'i bstan pa 'byung ba la/ de dus phyi pa'i bstan pa yod/ gling de'i rgyal po'i sras rgyal
bu si na zhes par 'khrungs ma thag dkon mchog gsum la skyabs 'gro mdzad pas/ mu stegs byed kyi blo la ma ran kyang rgyal po'i sras su song bas ci yang byed ma nus/ rgyal
bu lo drug bdun lon dus nags gseb tu byon pas/ thub pa'i gser sku mtho gang tsam zhig rnyed pa de la phyag mchod 'ba' zhig mdzad pas/ thub pa dngos su byon te gser gling
pa'i dbu la phyag gis byugs/ sku lus

'od kyis khyab par mdzad de/ gling de sngar bas bdun 'gyur gyis lo legs pa/ nad nyung ba sogs bkra shis par gyur pas gser gling pa thams cad sangs rgyas kyi bstan pa la dad
de/ rgyal bu 'di rgya gar du chos slob tu gtang na legs zer bas/ rgyal bu dgyes te/ thog mar rdo rje gdan ston pa mngon bar byang chub pa'i gnas yin pas der byon/ srin po
mchod pa byed pa dang dus 'dzoms te/ gang zag yon tan can rnams kyang 'du ba las/ slob dpon ma hA shrI ratnA zhes pa mchog gi dngos grub brnyes pa zhig byon pa la/ dam
pa gzhan las kyang de la lhag par dad de zhag bdun 'grogs nas slob dpon mi snang bar gyur/ der gnas thams cad du btsal kyang ma rnyed do/ rgyal bu rang gi yul du 'gro snyam
pa la/ mdun du bu moo gnyis glu len te/ gnyen 'dun mdza' bshes mang po dang / yul dang khang khyim nor chen dang/ zas skom gos kyis longs spyod pa/ mya ngan skye bar 'gyur
ba ste/ chos dang ring du 'gyur ba yin/ nor ma rnyed kyi tshong pa dag/ yul du stong par ldog pa 'dra/ zer bas nges par nga la zer snyam tsa na mi snang ngo/ der rgyal
bu dgyes te chos skyong ma zhig yin pa la 'dri sa med kyang/ long yod kyi snyam ste/ lo bdun rgya gar du bzhugs nas bla ma mang po la chos gsan/ rigs pa bslabs mkhas par
gyur/ rdo rje gdan du rgyal bu mchod pa byed cing/ chos skyong ma de dang 'phrad na snyam pa na/ rgan mo gcig na re/ skam sar chu ni drangs pa bzhin/ nyin dang mtshan
mo 'das pa yis/ mi rnams tshe ni zad par byed/ rmongs pa long yod ma zer cig/ zer nas mi snang ngo/ der rgyal bus slob dpon ma hA shrI ratnA 'ba' zhig yid la byas pas/ rgyal
bu'i rmi lam du slob dpon byon te

rgyal srid ni dman pa'o/ dam pa ma yin pa'o/ dam pa las ring du byed pa'o/ khyod kyis chos kyi rgyal srid 'dzin nus sam/ zhes lan gsum gsung gsungs / rgyal bus kyang nus so
zhes lan gsum khas blangs pa na gnyid sad de/ slob dpon dngos su bzhugs nas byin gyis brlabs te/ sangs rgyas kyi bka'i gdams pa rnams gnang/ khyad par du byang chub kyi
sems la brten pa'i chos mang du gsungs/ chos thams cad kyi gnas lugs thugs su chud de/ mtshan chos kyi grags par btags so/ de nas gser gling du byon te mu stegs pa rnams
chos kyis tshar bcad/ sangs rgyas kyi bstan pa la bkod/ chos dang zang zing gi dpal 'byor rgyas par mdzad de lo brgya dang lnga bcu bzhugs/ mdor na chos kyi grags pas dzam
'dzam gling khyab pas mtshan don dang ldan pa yin gsung gsungs / de la slob ma'i mchog paNDi ta chen po bzhi ni/ shAnti pa/ jo bo rje/ dznyA na shrI mi tra/ ratna kIrti
rnams las yon tan rdzogs par mnga' ba ni jo bo yin te/ thog mar mjal ba'i tshul/ gser gling pa de nyid/ sangs rgyas pa thams cad kyi gtsug gi nor bu/ khyad par byams snying
rje las brtsams te chos ston pa gcig yod zer ba'i snyan pa jo bos gsan pas/ sku tshe dpag tu med pa'i bla mar mkhyen nas mtshan thos pa tsam gyis dad gus dpag tu med
pa 'khrungs/ brtson pa chen pos paNDi ta sa'i snying po la sogs pa'i 'khor mang po dang bcas te/ nor bu len pa'i tshong pa dang 'grogs nas rdzings bcangs chen po bcas te
byon pa la/ dbang phyug la sogs pas bar chad brtsams te/ dung dang 'o ma la sogs pa'i mtsho du mar rlung gis ded kyang gnod pa med cing/ gshin rje gshed kyi skur sprul nas
btul ba dang/ gser gling du yang dzam 'dzam bu gling nas paNDi ta chen pa gcig byon pa'i grags pa byung bas/ dge 'dun rnams kyis bsu ba mdzad tshul

rnam thar chos kyi 'byung gnas su gsal lo/ de nas bla ma dang mjal bas gcig la gcig ngo mkhyen par gyur te/ jo bo'i dbu la phyag gzhag nas shis pa mang po brjod/ bla ma'i zhal
nas/ khyod byams snying rje byang chub kyi sems la slob nus sam/ 'dir lo bcu gnyis sdod khom mam gsung ba la/ jo bos zhal gyis bzhes pas mnyes te/ bstan pa'i bdag par
mnga' gsol ba'i rten 'brel yin gsungs nas sngar rnyed pa'i ston pa'i gser sku yang gnang/ de nas lo bcu gnyis su dbu sngas sbrel te theg pa chen po'i chos mtha' dag gsan/
shing rta chen po'i srol rgya chen spyod pa'i brgyud kyi yon tan thams cad rdzogs par mdzad pas/ bla ma rnams kyi nang nas bka' drin mchog tu 'dzin par mdzad do/ dbu ma'i
lta ba'i gnad rnams ni gser gling pa la yar bstan cing/ gsang sngags kyi chos rnams gsan res mdzad ces rnam thar las 'byung zhing/ gzhan yang bka' gdams kyi rnam thar
dkon mchog gi mchod pa phun sum tshogs pa'i srol yang/ bla ma gser gling pa'i phyag srol yin gsung/ rgyas par gzhan du blta'o/ | rgyud pa gsum pa nyams len byin brlabs kyi
brgyud pa/ theg pa chen po gasngags la/ chos khungs btsun par rtogs pa'i phyir/ rgyud gsungs tshul nas brgyud pa zam ma chad par gong ma rnams kyang 'dod pa ring brgyud
dang/ he ru ka dang/ ye shes kyi mkha' 'gro ma la dngos su chos gsan nas/ de nyid las brgyud pa nye brgyud dang gnyis las/ dang po ni/ slob dpon kun dga' snying po'i bzhed
pa khyab 'jug la sogs pa'i rgyud la mngon bar dga' zhing/ yul yongs su mi spong ba'i 'dod chags can rnams rjes su gzung ba'i don du gzhan 'phrul dbang byed kyi gnas su
gsang ba 'dus pa gsungs par bzhed

rab tu sgron gsal las kyang/ dga' ldan du rgyud sde thams cad bstan par bzhed do/ bod kyi bla ma dag gi bzhed pas u rgyan du gsungs par bzhed de/ de yang rgyal po intra bhu
tis nam mkha' la nyan thos kyi dge 'dun snga dro shar nas nub dang/ phyi dro nub nas shar du 'gro ba gzigs nas ci yin dris pas/ sangs rgyas shAkya thub pa'i nyan thos so
zer ba thos nas dad pa skyes/ mchod pa rgya chen po bshams te/ bsdoms 'khor dang bcas pa bdag gi gnas 'dir gshegs su gsol zhes gsol ba btab pas/ bsdoms 'khor dang bcas pa
der byon pa la mchod pa dang bsnyen bkur gyis mnyes par byas nas/ bdag kyang thams cad mkhyen pa'i lam la 'god par zhu zhes zhus pas/ khyim nas khyim med par rab tu byung
la bslab pa gsum la slobs shig/ ces bka' bstsal pa dang/ bdag 'dod yon la longs spyod bzhin du 'tshang rgya ba'i thabs zhu 'tshal zhes zhus pas/ ston pas sprul sku'i snang
ba bsdus te/ dpal gsang ba 'dus pa'i dkyil 'khor sprul nas/ rgyal po intra bhu ti la sogs pa skal ba dang ldan pa rnams la rig pa'i dbang bskur/ dpal gsang ba 'dus pa'i
rgyud bstan nas/ rdo rje chos la rgyud gtad par bzhed do/ de nas gnas o rgyan du sdud pa po phyag na rdo rjes/ dus bcom ldan 'das bzhugs pa'i dus nyid du sngar gyi rgyuud
sde mtha' dag bsdus nas rgyal po intra bhu ti 'khor dang bcas pa la gnang/ de dag gis kyang dngos grub thob par gyur pas/ rang bzhin gyis grub pa'i dpa' bo dang/ rnal
'byor ma zhes bya'o/ de nas o rgyan gyi yul de stongs nas mtsho chen po klus gang ba gcig tu gyur/ de nas yang phyag na rdo rjes rgyud mtha' dag glegs bam la bris nas/
mtsho'i klu de rnams

la gtod smin par mdzad pas/ de rnams rim gyis mi gzugs su bsgyur te mtsho'i 'gram du grong khyer byas nas/ rdo rje'i theg pa nyams su blangs pas phal cher grub pa brnyes par
gyur te/ skyes pa rnams ni dpa' bo/ bud med rnams ni mkha' 'gro mar gyur te/ de'i tshe sgrub pa'i skal ba med pa rnams gzhan du dengs te/ mtsho de yang bskams par gyur
nas/ de'i shul du he ru ka rang byung gi lha khang zhes bya ba byon/ der ye shes kyi dpa' bo dang mkha' 'gro ma bzhugs shing/ phyag na rdo rjes gsang ba 'dus pa la sogs pa'i
rgyud sde rnams rin po che zhun mas bris pa'i glegs bam de rnams la gtad do/ de nas rdo rje theg pa rgya gar du dar ba'i tshul ni/ de'i tshe rgya gar lho phyogs o dhya
sha na rgyal po bi su kalpa zhes bya ba mtshan nyid kyi theg pa la mkhas pa zhig bzhugs pa ste/ de'i thugs dgongs la pha rol du phyin pa'i tshul 'dir las dang po pas/ 'dod
yon spangs nas dka' thub dang dka' spyad kyis bslab pa gsum gyi lam bsgoms te/ nyon mongs spangs nas byang chub bsgrub par gsungs pa gtso cher snang la/ yang mdo las/
sems can nyid byang chub yin pa de'i phyir/ byang chub sems dpa' zhes bya'o/ zhes sogs dbang po rnon pos dang po nas sems can sangs rgyas su bsgom pa'i tshul dang/ gzhan
yang mdo sdud pa dang/ 'od srungs kyis zhus pa las kyang/ 'dod yon la spyod bzhin du bslab pa gsum la slob pa'i tshig gi sa bon byung ba las/ nyams su len tshul gsal bar
bstan pa ma byung bas/ de lta bu'i theg pa mchog gcig dang mjal bar shog cig ces smon pa'i tshe/ rmi lam du mkha' 'gro mas khyod de lta bu'i theg pa mchog 'dod na/ 'di nas
byang phyogs su phyin pa na dpal o rgyan gyi yul zhes bya bar he ru ka rang byung gi lha khang na dpal gsang ba 'dus pa la sogs pa'i rgyud sde

rin po che rnams ye shes kyi mkha' 'gro mas bdag byas nas yod pas/ der song la zhus shig ces lung bstan no/ der rgyal pos dpal o rgyan gyi gnas su byon/ he ru ka rang byung
gi lha khang gi sgo bzhi la rim pa bzhin phyag dang/ slar yang shar sgo nas phyag byas gsol ba btab pas/ bud med gcig byung ste de ni klu las gyur pa'i rnal 'byor mar grags/
des khyod rgyal po bi su kalpa yin nam gsung gsungs yin zhus pas lha khang gi nang du khrid/ dpal gsang ba 'dus pa'i dkyil 'khor du mngon sum du bcug/ dbang bskur/ rgyud
bshad/ gdams pa dang rjes su bstan pa mtha' dag gnang nas glegs bam gtad/ des kyang de'i don nyams su blangs pas phyag rgya chen po mchog gi dngos grub brnyes so/ de'i
tshe yu rA Da'i bram ze gcig la sras bzhi yod de/ de rnams gzhon nu'i dus nas sgra'i bstan bcos la sogs pa rig pa'i gnas rnams la legs par sbyangs nas/ phyis bstan pa
la dad par gyur pa dang/ de'i nang nas gcig sras sgra gcan 'dzin bzang po las rab tu byung ste/ mtshan yang sgra gcan 'dzin bzang por btags so/ des phyi mtshan nyid kyi sde
snod la legs par sbyangs pas mkhas pa chen por gyur te/ dpal bi kra ma la shI la'i gtsug lag khang gi mkhan po mdzad de/ bstan pa'i bya ba rgya cher mdzad pa dang/ rgyal
po bi su kalpa la mkha' 'gro mas gnang ba'i gsang sngags kyi chos yod pa thos nas dad nas/ de'i drung du song ste/ maNDal sngon du 'gro bas gus pa dang bcas te gsol ba
btab pas/ des dpal gsang ba 'dus pa'i dkyil 'khor du bcug ste dbang bskur/ rgyud bshad/ gdams pa dang rjes su bstan pa mtha' dag gnang ngo/ des kyang de'i don nyams su blangs
pas skyed rdzogs kyi don la brtan pa cung zad thob pa dang/

mthar phyin par bya ba'i phyir 'phags pa klu sgrub la bstan pa gtad de spyod pa la gshegs so/ de'i tshe mda' 'phen pa'i spyod pa mdzad de/ mda' legs par bsrangs na gnad du
'phog pa bzhin du/ sems can nyid gnas lugs kyi steng du bsrongs na grol bar rtogs te/ rtogs pa dang mchog brnyes so/ de nas sa ra ha ste mda' bsnun zhes grags la/ des rang
gis rtogs pa'i don glur blangs pa/ da ho mdzod ces grags pa/ dam pa da ho yin la/ bod na da ho skor gsum mdzad ces zer yang/ rgyal po da ho dang/ btsun mo da ho ni/ bal
po a sus kha g.yar nas byas par bal po na grags shes zhes chos rje bu ston gsung ngo/ mthar dpal gyi ri la gshegs te lo sum stong bzhi brgya bzhugs nas skal ldan gyi don
mdzad ces 'byung ngo/ de'i tshe sangs rgyas mya ngan las 'das nas lo bzhi brgya song ba na 'phags pa klu sgrub byon te/ de'i rnam thar gong du bshad la/ des byin gyis brlabs
pa ni dpal sha wa ra dbang phyug yin te/ kha gcig sa ra ha dang/ sha wa ra dbyug gcig tu 'dod pa ni mi 'thad de/ 'di dang po gar mkhan gyi rigs yin par bshad cing/ ri
khrod dbang phyug ces kyang zer/ des glen mu yi sa la/ des rgyal po bi ma la tsantra'am/ dra ri ka pa dang/ slob dpon bram ze'i rigs Dem ki pa gnyis las/ dra ri ka pas/
slob dpon rdo rje dril bu pa la/ des rus sbal zhabs/ des dza landha ra pa/ des nag po spyod pa/ des gu hya pa/ des rnam rgyal zhabs la'o/ de rnams kyi rnam thar don du gnyer
na gsang 'dus/ bde mchog gi chos 'byung du blta bar bya'o/ de nas te lo pa/ nA ro pa rnams las brgyud pa ring rgyud lta bu yin kyang / 'di dag dang 'og nas so so'i brgyud
pa 'byung ba la yang ring rgyud/ nye rgyud/ byin brlabs kyi brgyud pa gsum ka 'byung mod/

'dir byin brlabs kyi brgyud pa ste brgyud kyi dbang du byas na/ te lo pa'i rnam thar ni/ de dang po rgyal rigs las rab tu byung ste/ mtshan shes rab bzang po zhes par btags/
rim pa'i gnas rnams la sbyangs pas mkhas pa chen por gyur nas/ bla ma rnam rgyal zhabs la gtugs/ dpal 'khor lo sdom pa'i dkyil 'khor du dbang bskur/ rgyud man ngag dang
bcas pa zhus/ der bla mas lung bstan te/ shar phyogs bha?M ga la'i rgyud/ ha ri ke la zhes bya ba za hor gyi grong khyer de na sprul pa'i rgyal po uta ma skyes pa zhes bya
bas byin gyi brlabs pa'i sgrub thag nye ba yod/ de na panytsa ti pi ni zhes bya ba'i tshong 'dus na smad 'tshong ma til brdung ba zhig yod kyi/ de'i g.yog gyis la rtogs
pa sbyongs shig/ ces lung bstan nas der byon te/ smad 'tshong ma'i g.yog byas pas mos til brdung du bcug ste/ slob dpon gyis til brdungs shing nyams su blangs pas/ til
la mar gnas kyang brdung ba dang btsir ba ma byas na mngon du mi 'gyur/ de bzhin du rang sems sangs rgyas su gnas kyang nyams len ma byas na mngon du mi 'gyur bar dgongs
te/ nyams su blangs pas de kho na nyid mngon sum du gyur pa'i rtogs pa skyes te/ rdo rje 'chang gi mngon sum du dbang bskur/ byin gyis brlabs nas phyag rgya chen po mchog
gi dngos grub thob bo/ der smad 'tshong mas khong mtshan mo nam mkha' la me dpung 'bar ba'i dbus na 'dug pa mthong ste 'gyod nas bshags pa byas/ rjes su gzung bar gsol ba
btab pas/ de dbur byin gyis brlabs pas/ mos kyang dngos grub thob nas rgyal po la smras pas/ rgyal po 'khor dang bcas pa slob dpon la mjal du 'ongs pa la/ nam mkhar bzhugs
nas til mar gyis dpes mtshon pa'i zab chos mang po gsungs pas/ rgyal po 'khor

bcas dad de/ nyams su blangs pas mkha' spyod grub ste/ re shig yul de stongs pa tsam du gyur to/ de'i slob ma nA ro pa ni/ yab kha che ba yin/ kha gcig rgyal rigs su bzhed
de/ khungs thub las bram ze'i rigs su gsungs pas/ de la dkar nag brgyad yod pa'i nang nas bzang shos nA ro ta pa zhes bya ba'i rigs yin/ de dang por sgra la sogs pa rig pa'i
gnas thams cad la sbyangs pa'i mkhas pa chen por gyur nas phyis sangs rgyas kyii bstan pa la tab tu byung te/ mtshan dznya na sindhi zhes grags la/ nA ro 'grel chen las
snyan grags bzang po zhes bshad de/ mtshan brgyad yod pa'i gcig yin no/ de nas sde snod gsum dang rgyud sde bzhi la sbyangs shing yongs rdzogs kyi paNDi tar gyur to/ de'i
tshe dpal na lendra na mkhas pa sgo drug tu grags pa yod pa'i shar sgo shAnti pa/ lho sgo dbang phyug grags pa/ nub sgo sher 'byung blo gros/ dbus na dznya na me tra
dang/ rin chen rdo rje gnyis yod cing/ nA ro pa byang sgo bar grags/ des thos bsam bshad nyan gyis 'gro ba'i don mdzad cing bzhugs pa'i tshe/ bdag shes bya rig pa'i gnas
la mkhas kyang rang gi sems ba 'jo ba'i yun tsam du'ang mi gnas pas sems la dbang thob pa'i gdam ngag cig dgos par 'dug snyam nas/ gnas dben par dpal 'khor lo sdom pa'i nye
snying yi ge bdun pa la bsnyen pa 'bum phrag bdun byas pas sa g.yo ba la sogs pa'i ltas byung nas/ shar phyogs su bla ma te lo pa'i drung du song zhig ces mkha' 'gro mas
lung bstan to/ de nas rang gi grogs po la sbran pas rin chen rdo rje na re/ kho bo yongs rdzogs kyi paNDi tar gyur nas/ ku sA la'i rkang pa la phyag mi 'tshal zer nas
'gror mi nyan/ der slob dpon gyis rgya gar shar phyogs dzwa ra bi ha ra zhes pa der byon te

mi thams cad la te lo pa ga na yod dris pas/ la la na re rab tu byung ba'i cha lugs su bzhugs zer/ la la na re rdor pa'i cha lugs su bzhugs/ res 'dir 'ong/ res bi ha ra'i gtsug
lag khang du 'gro ba yin zer te ma rnyed/ lan gcig rims nad 'phrog pa'i lha khang na thams cad chos ston za ba'i tshe/ dge 'dun gyi gral byed pa'i phyi rol na me dpung
yod pa'i drung du mi sngo ba/ rid pa/ nyi lhags kyis khyer ba/ 'doms dkris kyi ras tsam las gos med pa zhig byung ste/ nya ma shi ba kha gcig khyer nas me gseb tu bcug
cing bsregs/ de nA ro pas mthong ste 'di ltar ma byed byas pas/ nya bsregs pa chur bcug ste phus btab pas ma shi bar sos so/ 'di nus pa thob pa gcig 'dug pas te lo pa yin
nam snyam pa dang/ nA ro pa nga te lo pa yin zer/ de la sogs pa mngon bar shes pa mang du gsungs pas/ te lo pa yin par yid ches nas phyi bzhin du 'brangs te/ dka' ba spyod
pa bcu gnyis la sogs pa du mas te lo pa mnyes par mdzad pa ni gzhan du gsal lo/ de nas dbang dang/ rgyud dang/ man ngag la sogs pa mtha' dag rdzogs par gnang nas/ mtshon
bya'i don zhus pas/ kye ho/ 'di ni rang rig ye shes chen po ste/ ngag gi lam 'das yid kyi dpyod yul min/ te lo nga yis ci yang bstan du med/ rang la rang gis bslan te
shes par byos/ shes zhes gsungs te/ 'dis ni rgya mtsho dang 'dra ba'i don mtshon pa bstan nas/ chu bo dang 'dra ba'i mtshon byed rtsa rlung la sogs pa'ang gnang ste/ khyod
sgrub pa snying por gyis shig ces gsungs nas mi snang bar gyur/ de nas nA ro pas kyang bshad pa dang sgrub pa gnyis ka

mdzad cing bsgoms pas rtogs pa skyes te glur blangs pa ni/ 'char ba med cing nub pa med/ nyin mo med cing nub mo med/ bla ma'i rtogs pas rmongs pa bcad de song/ gar 'gro gang
du gnas pa ma shes te/ bden bden gyis nii dbang po'i grong 'di bcom/ bsam du med pa'i rnal 'byor de las skyes/ de las bdag gis ci zhig bsam par bya/ phyogs rnams stong
zhes rang yang rnam par bral/ gang bltas de ni rtag tu de yin te/ gnyug pa'i yid ni gdod nas stong par song/ rgyu dang 'bras bus btang snyoms dag tu dor/ 'di yi khyad par
te lo pa dbang ngo/ zhes gsungs so/ de lta bu'i slob dpon de yang rgyal po dpung dang bcas pa dengs nus pa dang/ tshogs kyi 'khor lo'i dus su shing tog la sogs pa 'gugs
nus pa dang/ sbyin sreg gi thab tu lha drug bcu rtsa gnyis zhal blta nus pa dang/ ting nge 'dzin gyi rtogs pa brtan po thob pas dngos grub thob par grags shing/ rje mar
pa las brgyud pa rnams ni sku tshe 'di la mchog gi dngos grub brnyes par bzhed/ bka' brgyud 'di pa dang/ sa skya pa/ zha lu ba rnams bar dor mchog brnyes par bzhed do/ de
la slob ma dpal mchog Dambi pa/ shAnti ba/ jo bo rje/ dha ri pa/ ku sA li pa/ kha che dznya na dpal/ shar phyogs pa dza ya ka ra ste che bar grags pa bdun dang/ zhi ba bzang
po/ zhi ba'i go cha/ jo bo smri ti la sogs pa paNDi ta'i slob ma mang po dang/ mi tri pa/ pham mthing pa sku mched la sogs pa yun ring bsten pa'i slob ma rnams dang
gzhan yang mar pa lo tsA la sogs pa dpag tu med pa rnam grol la bkod do/ de'i nang nas shAnti pa sgo drug gi mnyam po yin yang/ nA ro pa'i zhabs la gtugs nas bde mchog 'khor
lo'i

dkyil 'khor du dbang zhus/ rgyud man ngag dang bcas pa dang/ ma hA mA ya'i dbang rgyud man ngag dang bcas pa gsan/ jo bo chen po'i bla ma gnas brtan byang chub bzang po la/
dpal kye ye rdo rje'i rtsa rgyud gdams ngag dang bcas pa mnos te thugs nyams su bzhes shing/ thams cad mkhyen pa gnyis pa lta bur grags pas/ gsang 'dus/ dgyes rdor/ ma hA
mA ya/ dgra nag la sogs pa'i rgyud mang po dang/ nyi khri dang brgyad stong pa la sogs pa'i mdo mang po dang/ mdo sde rgyan la sogs pa'i bstan bcos mang po la 'grel pa
mdzad nas/ dpal 'khor lo sdom pa'i rgyud la 'grel pa mdzad par rtsom pa'i tshe rmi lam du rdo rje phag mos zhal bstan nas kla klo'i skad kyis shin du sbas pa'i rgyud 'di
gsal bar ma 'grol bar/ don zab mo nyams su long zhig ces bkag pa dang gnang ba'i lung bstan thob nas/ phyi ru nyan thos kyi spyod pa mdzad/ nang du don zab mo nyams su blangs
pas grub pa brnyes pa yin te/ rdo rje gdan pas/ rgyal rigs spyod pa mthar phyin nas/ 'dul 'dzin gsang sngags dngos grub rnyes/ shAnti pa zhes bya ba yi/ bla ma de la
phyag 'tshal lo/ zhes so/ de ltar nA ro pa dang/ shAnti pa gnyis kyi yon tan rdzogs par mnga' ba jo bo chen po yin kha/ lam yig las/ bi kra ma la shI la'i gtsug lag khang
du ngo bo rje bzhugs pa'i dus/ nA ro pa byon pa la/ dge 'dun rnams kyis bsu ba rgya chen po mdzad/ nA ro pa'i zhal nas jo bo la/ da ni sangs rgyas kyi bstan pa'i bdag po
khyed yin no gsungs/ jo bos/ khyed nyi ma dang 'dra ba bzhugs bzhin du kho bo srin bu me khyer lta bus 'jig rten gsal bar ga la nus zhus pas/ kho bo ni yun ring por mi
sdod gsungs/ der zhag nyi shu tsam bzhugs/ lho phyogs su byon te zhag nyi shu tsam na/ gshegs pa'i gdung rus

'bral ba bsrung ba'i rten dang bcas ba phyag tu byung ba bod du spyan drangs shes zhes 'byung ngo/ de ltar nA ro pa la chos mtha' dag rdzogs par gsan kyang/ bar du dpal mchog
Do mI ba 'byung ba byin brlabs kyi brgyud pa yin par lam yig las gsungs te/ de'i lo brgyus rgyus ni/ Do mI ba rigs ngan zhig phyugs 'tsho ba/ nA ro pa yul dbus kyi nags
khrod zhig tu bsgom gyi bzhugs pa la dad de/ nyin re bzhin go la'i shing khres btsongs pa'i rin gyis bsnyen bkur byas pas/ khyod nga la dad dam gsung/ dad zhus pas/ 'o
na bya ba ngan pa spongs la nga'i nye 'khor du sdod gsung ste/ dbang bskur byin gyis brlabs/ sgrub pa mdzad pas mchog gi dngos grub brnyes te/ grags pas kun tu khyab po/
dus der jo bo bi kra ma la shI la'i gtsug lag khang du yon tan gyis ngoms pa lta bur bzhugs na'ang/ Do mI ba'i snyan pa gsan pas/ bdag byin gyis brlabs pa'i sgor zhugs nas
gsol ba btab pas/ rnal lam du nam mkha' la dge slong gnyis mi sha lag pa gcig za yin byung ba/ jo bo la yang gsol zer bas/ dge slong la sbom por mi 'gyur ram dgongs pa
na rgan pa la gzhon pas sangs rgyas la 'khrul pa mnga' 'am zer ba la rgan pas mi mnga' zer ba'i lan la dgongs de gsol bas/ sang nyi ma dro kha'i bar ting nge 'dzin gcig tu
gyur phyis dngos su mjal te/ gsang sngags kyi chos mtha' dag rdzogs par gsan no/ de dag rnams ni brgyud pa gsum gyi yon tan rdzogs par mnga' tshul zur tsam smos pa ste
rgyas par gzhan du blta zhing/ gzhan yang sngags mtshan nyid rdzogs par gsan pa so so'i brgyud pa cung zad 'og tu 'byung la/ gtso bor brgyud pa gsum du 'dus par gsungs te

jo bo snye thang nas dga' ldan du gshegs kar/ bshes gnyen ston pa la bstan pa gtad pa'i tshul mi 'chug bsdams pa las/ ka ba shAkya dbang phyug la sogs pa/ bod ston thams cad
'dus pa'i slob gral du/ mi 'chug bsdams pa'i khong pa zer zhes bya ba/ pha rjes bu la gzhag pa'i gnad 'jun 'di/ mgon po thugs rje can des 'brom pa mdzad/ dga' ldan gnas
dang rdo rje gdan la sogs/ gang du bstan pa'i bdag po nas bzung ste/ byams pa thogs med dbyig gnyen rnam grol sde/ mchog sde dul ba'i sde dang grags pa'i dpal/ seng bzang
ku sna li dang gser gling pa/ rgya chen spyod pa'i brgyud kyis kho bo gzung/ nga ni rang byung bcos ma'i bla ma miin/ 'brom ston spyi la sems la pha rjes gzung/ 'jam dpal
klu sgrub zla ba grags pa dang/ rig pa'i khu byug a ba dhU tI gnyis/ zab mo lta ba'i brgyud pas kho bo gzung/ lta ba phyogs su lhung ba'i dge slong min/ 'brom ston spyi
la sems la pha rjes gzung/ thugs rje chen po bde gshegs rdo rje 'chang/ chos gzigs te lo pa dang nA ro pa/ nyams len byin brlabs brgyud pas kho bo gzung/ mdo rgyud rang
gar shor ba'i slob dpon min/ 'brom ston spyi la sems la pha rjes gzung/ bo dhi satA manydzu shrI bha dra/ ratna shrI dang dharma rakShi ta/ shAnti ba dang ratnA a ka ra/
wAgi shA ra bram ze dzai tA ri/ brgya dang lnga bcu'i tshogs rab bcas pa yi/ bla ma rnams kyi mdo rgyud gzhung 'grel dang/ man ngag brgyud pas kho bo rjes su gzung/ bla
ma bslu ba'i slob ma nga ma yin/ kho bo rgyal po smra ba lan gcig yin/ 'brom ston spyi la sems la pha rjes gzung/ zhes gsungs so/

'dir smras pa/ kun mkhyen gangs ri'i dbang po las 'ongs pa'i/ dngos grub rlabs kyi phreng ba gangga'i rgyun/ skyon bral shing rta chen po'i lam las drangs/ skal bzang gdul
bya'i zhing rnams smin par mdzad/ bzhi pa srol 'dzin a ti sha'i rnam thar ni/ bskal pa dpag tu med pa'i sngon rol du/ bcom ldan 'das thub pa chen po dang thugs mnyam du bskyed
cing/ ston pa sangs rgyas pa'i dus/ rgyal sras bzang po skyong zhes par bzhugs shing bskal bzang 'di la sangs rgyas kyi mdzad pa ston par bka' gdams glegs bam las gsungs/
sku skye ba 'di'i rnam thar thun mong du grags pa rnams lam yig tu 'byung ba dang/ thun mong ma yin pa snod min la gsang ba rnams zur du rgyas sdus du ma snang yang
'dir gdul bya thun mong ba dang gtso cher mthun pa zur tsam bkod na/ shing mo glang la bod du rgyal po glang dar gyis bstan pa nub par byas pa de nas lo don brgyad song
ba'i dus/ jo bo chen po sku 'khrungs te/ de'i rnam thar ni paNDi ta sa'i snying po dang/ nag tsho lo tsA ba gnyis kyis pho brang na bzhugs pa'i dus dang/ thar par gshegs
pa'i yon tan gnyis su gsungs pa'i/ dang po la gnyis/ long spyod dang rigs phun sum tshogs pa/ rten de la yon tan brnyes tshul lo/ dang po ni/ rdo rje gdan gyi shar phyogs
bhaM ga la za hor gyi yul na grong khyer bi kra ma la pu ri zhes pa mi khyim 'bum tsho nyi shu rtsa bdun yod pa'i dbus na/ pho brang gser gyi rgyal mtshan can zhes pa/
gser gyi rgyal mtshan stong phrag nyi shu rtsa lnga/ skyed mos tshal dang rdzing bu lnga stong/ ta la'i phreng ba bdun gyis bskor ba/ mdor na long spyod mnga' thang 'byor
pa/ rgya nag stong khun rgyal po dang

mnyam la/ der yab rgyal po dge ba'i dpal dang/ yum dpal mo 'od zer can gnyis la sras gsum 'khrungs pa/ padma'i snying po/ zla ba'i snying po/ dpal gyi snying po las/ 'bring
po zla ba'i snying po ni bla ma rje btsun 'di yin te/ paNDi ta sa'i snying pos rigs phun sum tshogs par bstod pa las/ shar phyogs za hor yul mchog na/ de na grong khyer
chen po yod/ bi kra ma ni pu ri yin/ de yi dbus na rgyal po'i khab/ pho brang shin du yangs pa yod/ gser gyi rgyan mtshan can zhes bya/ longs spyod mnga' thang 'byor pa ni/
rgya nag stong khun rgyal po 'dra/ yul de'i rgyal po dge ba'i dpal/ btsun mo dpal mo 'od zer can/ yab yum gnyis la sras gsum mnga'/ padma'i snying po zla ba'i snying/
dpal gyi snying po zhes bya 'o/ rgyal bu padma'i snying po la/ btsun mo lnga yod sras ni dgu/ sras kyi thu bo bsod nams dpal/ da lta'i dus na mkhas pa che/ dhA na shrI zhes
bya bar grags/ chung ba dpal gyi snying po ni/ dge slong bi rgya tsantra yin/ 'bring po zla ba'i snying po ni/ da lta bla ma rje btsun yin/ zhes 'byung ba ltar ro/ gnyis
pa ni/ chu pho rta'i lo la pho brang gi yang thog tu 'khrungs ma thag/ thog mtshams na utpa la sngon po skyes pa 'khor kun gyis mthong ste/ rgyal bus sgrol ma'i zhal dngos
su gzigs/ skye ba dpag tu med pa'i lha yin pas 'bral med du rjes su 'dzin pa yin gsungs/ dgung lo bcu'i bar du yi ge dang/ bzo dang/ gso dpyad dang/ lugs kyi bstan bcos
rnams la legs par sbyangs/ dgung lo nyer gcig gi bar du sgra dang/ tshad ma dang/ sgyu rtsal drug bcu rtsa bzhi/ zlos gar gyi bstan bcos/ snyan dngags/ mngon brjod/ rtsis
kyi bstan bcos rnams la gtso bor legs par sbyangs/ bram ze dzai tA ri

byang chub bzang po/ rig pa'i khu byug a ba dhU ti pa/ rnal 'byor sa rA hU la gupA/ bod skad du gsang ba'i sgra gcan 'dzin zhes pa rnams la theg pa chen po'i chos mtha' dag
dang/ khyad par rA hu la la dgyes rdor zhus/ mtshan ye shes gsang ba'i rde rje zhes btags/ rgyud man ngag dang bcas pa rdzogs par gsan/ de nas lo drug rig pa brtul zhugs
kyi spyod pa mdzad/ khyad par du rgyud sde bzhi la sbyangs pas mkhas shing grub pa brnyes/ yi dam mang po'i zhal gzigs/ ting nge 'dzin dpag tu med pa 'khrungs/ mngon shes
lnga thob/ rdo rje rnal 'byor ma dang zhal dngos su mjal/ dkyil 'khor sprul nas dbang bskur te/ rgyud man ngag 'dus par gnang ngo/ de'i tshe sngags la mkhas pa'i thugs
rgyal byung ba la/ mkha' 'gro ma rnams kyis o rgyan nas rgyud kyi glegs bam bsam gyis mi khyab pa spyan drangs te thugs rgyal bcag/ de dus bhaM ga la'i bstan pa phal cher
mu stegs pa la shor ba dang/ de'i gnas brtan mya ngan du gyur pa la/ jo bo 'di slongs mo ba'i tshul gyis bzhugs pa'i tshe/ sku la 'od zer 'phro ba mthong bas mu stegs dang
rtsod nus sam zhus pas nus gsungs/ de nas dus byas te brtsad pas/ phyi rol pa thams cad tshar bcad de bstan pa la btsud do/ gnyis pa ni/ jo bo'i dgongs pa la/ da ni rnal
'byor pa'i chu lugs kyis nags sam/ dur khrod du bsdad la gasngags kyi sgo nas mchog bsgrub dgongs pa na/ rA hu la gupA ri bya rkang can na bzhugs pas mkhyen nas/ rdzu
'phrul gyis byon nas rab tu 'byung bar bskul ba dang/ rnal lam du gtsug lag khang chen po na ston pa nyan thos dang bcas pa'i gral bsham na bzhugs pa la/ thub pa'i gsung
nas/ mi ma ki ci la chags nas rab tu mi 'byung gsung bas thugs

bskul te/ phal chen sde pa'i nang nas 'jig rten las 'das par smra ba'i sde pa/ sangs rgyas ye shes zhabs nas mkhan brgyud lnga tshigs pa/ theg chen sbyor lam pa shI la rakShi
ta zhes pa tshul khrims bsrung ba las rab tu byung zhing bsnyen par rdzogs/ mtshan dI pam ka ra shrI dznyA na zhes btags te/ dI pam mar me/ ka ra mdzad/ shrI dpal/ dznyA
na ye shes la 'jug/ ti pam zhes pa la go/ dgung lo nyer brgyad dam/ nyer dgu la rab tu byung/ de nas o tanta pu rir bla ma dharma rakShi ta la bye brag bshad mtsho sogs
theg dman gyi bstan bcos dang/ sde pa bzhi ka'i 'dul ba lag len dang bcas pa gsan sbyong mdzad do/ gzhan yang brgyud pa gsum ldan gyi bla ma rnams la sde snod mtha' dag
gsan nas mkhas pa'i grags pas phyogs thams cad du khyab la/ khyad par du byang chub kyi sems bsgom pa'i man ngag la nan tan snying por mdzad de gsan pas/ bla ma gsum gyi
gdams ngag rdzogs par mnga' zhing/ lo tsA ba'i bstod pa las/ rtag tu bsten pa'i bla ma ni/ shAnti pa dang gser gling pa/ bha dra bo dhi dznyA na shrI/ dngos grub thob pa
mang po dang/ khyad par du ni klu sgrub nas/ gcig tu gcig tu brgyud pa yi/ zab pa dang ni rgya chee ba'i/ gdams pa khyed la mnga' ba yin/ zhes so/ de la zab pa lta ba'i
bshad pa dang/ man ngag 'phags pa klu sgrub nas brgyud pa dang/ rgya chen spyod pa'i brgyud pa 'phags pa byams pa nas brgyud pa gnyis gong du smos pa dang/ rje btsun 'jam
dbyangs kyis rjes su gzung ba/ ngo mtshar can gyi gtam bdun la sogs pa'i yon tan dang ldan pa'i rgyal sras zhi ba lha la brgyud pa ste/ brgyud pa gsum gyi gdams ngag rdzogs
par mnga' zhing/ so sor phye na gasngags la yang brgyud pa lugs lnga las

thun mong ba'i brgyud pa ni/ 'jam dpal/ sangs rgyas ye shes zhabs/ mar me mdzad bzang po/ yi ge pa/ karNa pa/ dznyA na shrI mi tra rnams so/ gasngags mtha' dag gi brgyud pa
lugs gcig ni/ klu sgrub/ Arya de wa/ ma ti tsa la/ te la dzo ki/ tsa ti la/ manydzU shrI bha dra/ bo dhi bha dra/ shAnti pa rnams so/ lugs gcig ni/ sangs rgyas ye shes/
sangs rgyas zhi ba/ sangs rgyas gsang ba/ ku pA li che ba/ ku pA li chung ba rnams so/ gsang 'dus mtha' dag gsan pa'i brgyud pa gsum las/ dang po ni/ intra bhU ti/ klu mo
rnal 'byor ma/ sa ra ha/ klu sgrub/ tsa na kIrti/ birya intra/ tso bi pa la ta/ rol pa'i rdo rje/ sa 'gebs pa'i zhabs/ shAnti pa dang/ yang klu sgrub/ zla grags/ rig pa'i
khu byug/ ku pA li chung ba rnams dang/ yang sangs rgyas ye shes zhabs/ padma badzu/ intra bhU ti/ lcam lakShmam ka ra/ spyi bo skyes/ 'jam dpal bshes gnyen/ sangs rgyas
ye shes/ kamA la/ rol pa'i rdo rje/ sa 'gebs pa/ shAnti pa rnams so/ bde mchog mtha' dag gsan pa'i brgyud pa/ lu yi pa/ Dim ki pa/ dha ri pa/ dzai tA ri rnams so/ kr-i
yog mtha' dag gsan pa'i brgyud pa ni/ ku pA li che ba dang/ ku pA li chung ba rnams dang/ gshin rje gshed mtha' dag ni/ ka ma la rakShi ta dang/ nag po zhabs rnams las gsan
no/ de ltar brgyud pa bsam gyis mi khyab pa mnga' ba'i gtso bo ni gong du smos pa'i brgyud pa gsum mam bzhir 'du'o/ mdor na lta ba lung ston pa'i bla ma nA ro pa/ brtul
zhugs byin gyis rlob pa Do mI ba/ las tshogs byin brlabs ster ba ba lim ta la tsArya rdzu 'phrul byin brlabs ster ba mi chen po/ phag mo'i byin brlabs ster ba bhu ta ko
Ti/ klu sgrub kyi gdams pa ster ba mkhas pa rta mchog/ byang chub kyi sems ster ba shes rab bzang po/ tshig don

rgyas par 'byed pa shAnti pa/ bstan pa'i rtsa ba blo sbyong gi sgor 'jug pa gser gling pa chos kyi grags pa rnams te/ mkhas pa'i yon tan gong gi bla ma brgyud pa de dag thams
cad kyi yon tan rdzogs par mnga' zhing/ rdo rje gdan byang chub chen po'i pho brang du mu stegs kyi smra ba ngan pa lan gsum du chos kyis pham par mdzad nas sangs rgyas
kyi bstan pa gzung zhing/ btsun pa'i yon tan so thar dang 'gal ba'i nyes pa 'ong ma myong/ byang sems dang/ gsang sngags kyi sdom pa la cung zad byung srid kyang/ bshags
bsdam sogs kyis nyes pa dang zhag tu 'grogs ma myong gsungs/ rtogs pa'i yon tan byang chub kyi thugs la mnga' brnyes/ ting nge 'dzin phun sum tshogs pas spyan dang mngon
par shes pa'i yon tan dang ldan/ dhA ri ka pa'i slob ma bram ze sdom pa bzang poo sogs la bde mchog gi skor gsan nas/ shar phyogs bhaM ga la 'od ma'i tshal me tog gling
du sgrub pa mdzad pas/ bde mchog gi dkyil 'khor zhal gzigs bstod pa yang mdzad/ rnal thun gcig la rgyud rgyal 'bum tsho gcig dang bzhi brgya lnga bcu rtsa lnga gsan par
mdzad/ chos kyi gaNDi'i sgra nam mkha' la bsgrag pa gsan pas/ skye ba med pa'i don thugs su chud pa sogs de lta bu'i yon tan rnams dang ldan pa'i jo bo chen po de nyid kyi
snyan pa'i grags pas 'phags yul kun du khyab ste/ de'i tshe ma ga dha dang/ o tanta pu ri dang/ so ma pu ri dang/ na lentra dang/ bi kra ma shI la'i gnas gzhi rnams na
paNDi ta dang grub thob shin du mang yang/ thams cad kyi gtsug gi nor bu lta bur bzhugs pa'i dus su/ rgyal po dharma pA las jo bo rdo rje gdan nas bi kra ma shI lar spyan
drangs nas/ bstan pa'i bdag por mnga' gsol ba las 'phros te/ bi kra ma shI la bzhengs pa'i

lo brgyus rgyus cung de bshad na/ nA lentra na slob dpon chen po kampa la bya ba phyag rgya chen po'i dngos grub brnyes pa gcig bzhugs pa des/ chu bo gangga'i 'gram na brag
de'u gcig yod pa de'i steng du gtsug lag khang brtsigs na sangs rgyas kyi bstan pa la phan che bar mngon shesakyis gzigs nas/ de rtsig pa la rab tu byung ba bas rgyal po'i
rten nus pa che bar dgongs te/ rgyal po go pA la'i sras de ba pha la bya ba mnga' rigs phun sum tshogs pa dang ldan pa de'i btsun mo'i rmi lam du dge slong snam sbyar
dmar ser gyon pa lhung zed dang mkhar sil thogs pa gcig gnas g.yar zer ba rmis te/ rgyal po la brjod pas/ do nub kyang byung na gnas btang gi gyis gsungs/ yang byon pa la
de ltar byas pas/ rgyal po de'i sras su sku skye ba bzhes pa/ rgyal po dharma pA la bya ba yul dbus ma ga dha thams cad la dbang bsgyur ba des/ brag de'u'i khar gtsug lag
khang bzhengs te/ de la phyogs bzhir ming bzhi grags pa las/ byang phyogs pa la bi kra ma shI la bya bar grags te/ bod skad du tshul khrims kyi ngad dang ldan pa bya bar
'ong/ der rtsa ba'i sde bzhi'i dge slong tshang bar bzhugs shing 'tsho ba yang rgyal pos sbyor ba dang/ rig pa'i gnas lnga'i 'chad nyan dar bas/ der bzhugs pa'i rab byung
phal che ba paNDi ta sha stag yin no/ de'i tshe rdo rje gdan nas jo bo rje bi kra ma shI lar/ rgyal po dharma pA las spyan drangs/ 'di kho na lhag par gzigs te/ a ti sha
zhes mtshan gsol ba/ bod kyi skad du phul du byung ba zhes bya ste/ de rnams kyi gtsug gi nor bu lta bur mnga' gsol te/ rgol ba ngan pa thams cad tshar bcad/ sangs rgyas
kyi bstan pa'i srog shing lta bur bzhugs nas/ sde pa tha dad pa rnams kyi byin len la sogs pa blang dor gyi gnas phra mo rnams yan chad

ma 'dres par the tshom gcod par mdzad de/ lo tsA ba'i bstod pa las/ byang chub chen po'i pho brang du/ thams cad 'dus shing 'tshogs pa na/ rang dang gzhan gyi sde pa yi/ grub
mtha' ngan pa'i rgol ba kun/ seng ge'i nga ro'i sgra skad kyis/ thams cad kyi ni klad pa 'gems/ shes zhes dang/ o tanta yi pu ri na/ rab byung brgya phrag phyed dang gsum/
bi kra ma la shI la na/ rab byung brgya phrag mang po dang/ rtsa ba'i sde bzhi tshang bar bzhugs/ sde pa'i khengs dregs mi mdzad de/ ma ga dha yi yul gyi ni/ gnas gzhi
ma lus thams cad kyi/ ston pa'i 'khor ni bzhi po yi/ kun gyi gtsug gi nor bur gyur/ khyod ni sde pa bcu bco brgyad kyi/ kun gyi spyi la bzhugs pa na/ thams cad kyis ni
lung yang len/ zhes 'byung ba ltar ro/ de yang bstan pa bsrung ba la/ rnal 'byor gyi stobs kyis bsrung ba/ dbang phyug gi stobs kyis bsrung ba/ rig pa'i stobs kyis bsrung
ba/ rigs pa'i stobs kyis bsrung ba dang bzhi las/ de bzhi ka'i stobs kyis sangs rgyas kyi bstan pa bsrung ba ni jo bo rje tsam yin gsungs te/ rgyas par gzhan du blta'o/
de lta bu'i yon tan phun sum tshogs pa dang ldan pa de nyid/ bod du spyan 'dren dgos pa'i rgyu mtshan las 'phros te/ bod kyi mi rnams byung tshul dang/ bstan pa snga dar
gyi dus dam pa'i chos 'phel 'grib byung ba'i tshul cung zad bshad na/ de yang bod kyi mi rnams bka' chems ka khol ma las/ spre'u dang brag srin gyi rgyud du bshad/ lha las
phul du byung ba'i bstod 'grel las/ skyabs seng bu sde lnga dang/ dgra ngan dpung tshogs bcu gnyis ma mthun pa'i tshe/ rgyal po rU pa ti zhes pa dpung dang bcas pa kha
ba can du bros pa'i brgyud yin par bshad de/ gnyis ka'i brgyud dngos de yang bod kyi rgyal po la snga ba

rje gnya' khri brtsan btsan po nas rgyal rabs nyi shu rtsa brgyad pa/ sangs rgyas sman bla'i sprul pa lha tho tho ri gnyan brtsan btsan byon te dam pa'i chos kyi dbu brnyes
pa tsam mdzad/ de nas rgyal rabs lnga pa la 'phags pa spyan ras gzigs dbang phyug gis rgyal po srong brtsan bgam btsan sgam po'i skur sprul te/ bod kyi mi rnams dge ba bcu'i
lam la bkod cing/ dud 'gro rnams kyi rna bar yang arya a ba lo ka zhes bsgrags pa sogs rim gyis smin par mdzad/ de nas rgyal rabs bzhi na 'phags pa 'jam dpal gyi sprul
par grags pa'i byang chub sems dpa' khri srong lde'u brtsan btsan gyis za hor gyi mkhas pa chen po zhi ba 'tsho spyan drangs nas/ nyang sha mi go cha/ rma rin chen mchog/
la gsum rgyal ba byang chub/ tA dpal dbyangs/ rba ye shes dbang po/ dba' manydzu shrI/ spa gor bai ro tsa na ste/ tshad sad mi mi bdun la sogs pa rab tu byung zhing/
slob dpon padma 'byung gnas kyis bod kyi lha srin gdug pa can btul/ sangs rgyas kyi bstan pa btsugs pa las/ de dag nyid kyi rigs la pha rol du phyin pa dang/ rdo rje theg
pa'i bstan pa mtha' dag rgyas par byung zhing/ de dag gi rgya dpe' bsam yas su bzhugs pa rnams/ phyis dpal mar me mdzad ye shes kyis gzigs pas ngo mtshar ba 'khrungs te/
dus der byung ba'i bod kyi bstan pa 'dra ba rgya gar du yang byung dka' bar 'dug ces gsung zhes lam yig las gsungs/ de lta bu'i bstan pa phun sum tshogs pa de yang rgyal
po dar ma zhes pa/ sdig pa can gyi blon po dang bgros te/ rab tu byung ba mang po khyim par phab cing/ rtags 'dor du ma 'dod pa rnams dkrongs nas bstan pa rin po che bsnubs
so/ de'i dus kyi sngags kyi bstan pa 'dzin par rlom pa'i khyim pa mang pos rang gi yi dam tsam la bsten pa dang/ sngags kyi glags glegs bam lus pa rnams chud ma zos par
byas kyang

bshad sgrub kyi bstan pa rnal ma med pas/ rgyud don log par 'grel ba dang/ mngon spyod kyi las gtso bor byed pa mang du byung ngo/ dus der rtsa ba rab gsal la sogs pa gling
gsum dpal chu bo rir sgrub pa mdzad cing bzhugs pa la/ rgyal pos bstan pa bsnubs pa gsan pas/ 'dul ba'i dpe mang po bsnams nas bros te/ rim gyis mdo smad kyi sa char byon
nas/ bla chen po rab tu byung zhing/ bla chen po dgongs pa gsal gyis kyang dge slong dang dge tshul mang du spel la/ bla chen po nyid la dge sloong gsum po de las 'ongs
pa'i 'dul ba dang/ mngon pa'i sde snod mang po dag dang/ bla ma gzhan las kyang sngags dang pha rol du phyin pa'i gzhung mang po gsan cing/ sku'i skye ba phyi ma dga' ldan
du gshegs pa de'i slob ma brgyud pa dang bcas pa'i drin las dbus gtsang gi sa char yang mdo sngags kyi bstan pa byung mod kyi/ 'on kyang khyim pa phal cher rgyal po'i
chings ma dang bral bas 'thab rtsod la dga' zhing/ de'i rigs las byung ba'i sngags pa mang pos dgra'i phyogs la mngon spyod kyi las byas pas/ skye bo mang po phung bar gyur
pa dang/ sngags kyi gsang ba'i spyod pa las nyams te gsang ba'i gnas rnams 'chol par ston cing/ sbyor sgrol sogs sngags la snyad pa'i rtsing chos sna tshogs dang/ cho
ga rnams kyang ma tshang zhing 'khrul ba mang du byung ba dang/ gzhan yang bam sgrub sogs log chos sna tshogs dar zhing/ rgya nag lugs kyi rdzogs pa chen po'i lugs 'dzin
pa 'ga' zhig gis stong pa nyid gcig pu bsgoms pas dri ma mtha' dag dang bral ba'i chos kyi sku 'thob la/ de thob na gzugs kyi sku shugs la 'byung bas/ sbyin pa la sogs pa'i
thabs mang po la slob pa ni tshegs chen po zer ba dag kyang byung zhing/ hwa shang gi lta ba zhes ming la skyon du lta yang/ don la mchog tu 'dzin pa dang/

lta spyod ya bral gyis sangs rgyas thob par 'dod pa sogs chos ltar bcos pa sna tshogs kyis bstan pa rin po che dri ma can du gyur cing/ dka' ba'i gnad rnams la yang the tshom
du gyur pas/ mdo rgyud nas lung bstan pa'i lha bla ma ye shes 'od/ bod kyi rgyal brgyud dri ma med par byon pa des/ de rnams la thugs ma ches par/ mnga' ris skor gsum
nas khye'u blo rno ba nyer gcig dam pa'i chos dang/ paNDi ta tshol ba'i zhal bkod dang bcas te/ rgya gar du brdzangs pas/ de rnams kyi nang nas lo chen rin bzang dang/ lo
chung legs she gnyis mkhas pa'i mthar phyin par mdzad de/ bod la phan thogs pa'i paNDi ta btsal bas/ bi kra ma shI la'i paNDi ta chen po di pam ka ra shrI dznyA na'i yon
tan gyi khyad par mtha' yas pa rnams gsan kyang/ rang gis spyan 'dren par ma spobs te tshur byon nas/ rgyal po la lo brgyusrgyus rgyas par zhus pas thugs mnyes shing the
tshom kyang chod par mdzad do/ de'i tshe lo tsA ba rin chen bzang po'i drin gyis gsang sngags spyi dang/ dkyil 'khor gyi cho ga'i lag len sogs mnga' ris skor gsum du dar
bar gyur kyang/ rab tu byung ba 'ga' zhig tshul khrims kyi kun du spyod pa dag pas so so thar pa tsam gyis chog shes nas/ theg pa chen po byang chub sems dpa'i kun du spyod
pa las g.yol zhing/ bye brag tu pha rol du phyin pa la sgrub pa lhur byed pa nyung ba nyid dang/ sngon gyi log par rtog pa mtha' dag sel ba la/ paNDi ta chen po dI pam
ka ra shrI dznyA na de nyid bod du spyan drangs na bstan pa skyon dang bral bar 'gyur ro snyam du dgongs nas/ 'bad pa chen pos lo tsA ba rgya brtson seng 'khor brgya tsam
gser mang po dang bcas tee rgya gar du btang pa dang/ 'khor phal che ba tshad pas gum/ gser rnams kyang brlag nas jo bo spyan ma 'drongs/ dus der lha bla ma ye shes 'od
gser 'tshol du byon pa gar log gi

rgyal pos bzung bas/ de'i dbon po lha bla ma byang chub 'od kyis khu bo blu ba dang/ a ti sha spyan 'dren pa la dka' spyad ji ltar mdzad pa'i tshul/ lam yig las 'byung ba rnam
thar chos kyi 'byung gnas su rgyas par gsungs pa ni/ a ti sha spyan 'dren pa'i pho nya la/ nag tso lo tsA ba rgyu mtshan du mas legs par dgongs te/ lha btsun pas spyan
sngar bos/ bsnyen bkur nas/ 'dul ba 'dzin pa la zhu na/ nga'i yab mes rgyal blon byang chub sems dpa' de rnams kyis/ sangs rgyas kyi bstan pa'i dbu brnyes/ srol btod/ dar
zhing rgyas par mdzad pa yin pa la/ dus ding sang sangs rgyas kyi bstan pa nyam dmas/ bdud rigs kyi sems can kha rgyal/ chos ltar bcos pa rnams dar bas/ shes pa skyo bar
byung/ nged khu dbon gnyis kyis mi 'dis go chod dam/ 'dis sangs rgyas kyi bstan pa la sems snyam pa rnams la/ gser srang brgya skor res ma mtha' byas jo bo gdan 'dren
du btang ba yin na'ang/ bstan pa'i bya ba ches pas gdan ma 'drongs drongs/ des kyang blo ma bsad par/ lha chen po des bal yul gyi mtha' mkhob tu jo bo gdan 'dren pa'i gser
'tshol du byon pas/ gar log gi rgyal pos/ chos kyi rgyal po paNDi ta gdan 'dren pa'i gser 'tshol bar rig nas/ 'di'i pha mes rnams kyis sngon yang sangs rgyas kyi bstan
pa dar bar byas 'dis kyang paNDi ta gdan 'dren/ bstan pa dar bar byed pas/ gzung la btson khang du chug zer nas mnar/ de bdag gis thos pas khu bo ldog tu phyin yang/ gar
log gi rgyal po tshan ches nas ma ldog yang dmag byas na ldogs par snang ste/ de'i bar du 'gro ba mang po'i srog 'chad pa dang/ nga rang la yang bar chad byung na jo bo spyan
mi 'drongs drongs par gda' bas/ khong rang dang bstun/ kho na re/ 'o na

paNDi ta gdan 'dren pa'i 'phro bshol/ nga'i bstan pa la zhugs/ yang na gser rgyal po rang dang mnyam pa khyer la shog/ de nas btang gi zer bas/ gser la 'dams nas/ lus dang
mnyam pas blus kyang ma nyan de nas khu bo la/ da ngas dbu tsam zhig rnyed pa dang blur 'ong gi zhus pas/ bzhad lo gcig mdzad nas da des chog/ nga'i bsam pa la/ bod 'dir
chos khrims shig ma 'chos par shi na mi rung snyam pa yin te/ da na so yang rgas/ 'khor ba thog med nas chos kyi phyir lus btang ba med/ da lan chos kyi phyir shi na legs
pa yin bas/ sdig rgyal 'di la gser se ba gcig kyang ma ster/ gser thams cad rgya gar du khyer la/ da dung a ti sha gdan ci 'drongs drongs gyis/ paNDi ta chen po'i snyan
du yang/ ngas khyed dang sangs rgyas kyi bstan pa'i phyir du lus srog gar log gi rgyal po ngan pa la byin yod pas kho tshe rabs thams cad du bdag thugs rjes 'dzin pa dang/
nga'i bsam pa'i gtso bo khyod bod du byon nas sangs rgyas kyi bstan pa dar bar byed pa yin pas/ de kho na bzhin du mdzad par zhu/ skye ba 'di'i 'og rol du khyed dang nges
par mjal bar byin gyis brlab tu gsol/ zhes nga'i 'phrin mdzod cig/ de ltar lags pas nga blos thongs la/ sangs rgyas kyi bstan pa la soms shig gsung/ de nas khu bo gar
log gi rgyal pos med par byas pas/ gtam de rnams mgon po a ti sha'i snyan du thongs/ nged bod mtha' mkhob kyi sems can ma rig pa rnamasakyi snying stobs de 'dra na/ khyed
'gro ba'i skyabs gnas thugs rje can ji ltar song zhes zhus shig/ 'di na gser srang bdun brgya yod pa bla ma'i phyag tu phul/ nged bod pre ta pu ri'i grong khyer lta bu na
gser se ba re tsam la'ang rtsis chen po yod la/ da 'dis bdag cag gi mi nor

thams cad rdzogs nas yod kyi/ da lan jo bo bod du ma byon na khyed dam pa rnams kyi thugs rje yang de ltar bas pas/ nged kyang bya ba ci bder spyad par bgyi'o zhes/ khyed 'dul
ba 'dzin pas lo brgyus rgyus 'di rnams jo bo la zhus pa'i tha la 'byon du ma bzhed na'ang/ snyan du thebs par mdzad do gsungs nas/ bshum cing gsung byon te/ lha btsun
mi chen po gcig gis de ltar mdzad pas/ lo tsA bas kyang yin min gyi tshig zur tsam yang smra ma nus/ de'i stobs kyis lus srog dang/ bar chad kyi dka' tshegs/ tshe 'di'i
bde skyid gang la'ang ma chags par dpon g.yog bdun gyis gser rnams khyer te/ rgya gar gyie lam du zhugs pa dang/ lha btsun pas skyel thung mdzad de/ dge slong khyod kyis
nga phyogs bya ba byas/ da lan dka' ba chen na'ang phar byon la/ 'bad rtsol chen pos lus dang srog la bsdos/ 'khor nas byas shes bka' drin gzo bar bya/ zhes gsungs nas/ phyi
phyag mdzad de gshegs/ slar yang jo bo thugs rje chen po la gsol ba 'debs kyi gshegs par zhu gsung/ de nas bal po rdzong la byon tsa na mi ring gcig dang phrad pas/ khyed
yul sa thag ring por don chen po la 'gro bar snang ba/ 'di skad zer gyi song dang/ don grub nas 'ong gi/ dkon mchog gsum la phyag 'tshal lo/ kha ba can gyi rgyal khams
su/ rgyal ba thams cad kyi 'byung gnas/ dam pa'i chos 'phel bar gyur cig/ ces brjod cing song na/ lam du'ang nye zho mi 'byung zer/ khyed su lags byas pas/ rim gyis shes
par 'gyur gyi zer/ de nas bal po'i mtha' mkhob tu sleb pa na/ a tsa ra la gnas g.yar bas/ snyug khang gcig tu bsnyal/ khos gser yod par shes nas snyug khang la me spar
te/ bsad nas gser 'khyer bar 'dod pa dang/

lo tsA ba dpon g.yog sa thag ring po la ngal zhing tshad pas gdungs te gnyid kyis myos pa'i sngas mgor mi ring dkar po gcig snyug khang gi mthongs phye nas byung ste/ ma nyal
ma nyal myur du yar la longs/ ma phebs da lta longs la lam du zhugs/ nyal na rin chen srog dang 'bral bar yod/ nga ni bod khams yongs kyi yi dam yin/ zhes gsungs pas/
thugs rje chen po la gsol ba btab nas bros/ nam langs pa dang bal po'i rgyal phran gcig bi kra ma lar 'gro ba dang 'dzoms te/ de dang 'grogs nas chu bo gangga'i 'gram du
sleb pa dang/ rgyal po dbang ches pas sngon du gru la song/ der nyi ma 'phyis pas gser rnams bye ma'i 'og tu sbas nas/ phyogs gzhan zhig tu nyal ba na/ mnyan pa dkar po gcig
gru la skya ba chal chal 'debs kyi byung/ der lo tsA bas khyed su yin gar gshegs dris pas/ dpon g.yog 'khor bcas bsu ru 'ongs pa yin/ sems can snying stobs chen pos 'dir
'ongs tshe/ 'phags pa gru dang mnyan pa lta bu yis/ 'jigs pa'i dus su bsu skyel ma byas na/ sems can nyon mongs can gyis ji ltar 'grub/ tshur zhugs bdun brgya po de ma
lus par/ 'bol le kra ma la ru sgrol bar bya/ zhes zer ba dang/ gser rnams bton te grur zhugs/ ma Ni bgrangs pas/ mnyan pa na re/ nged kha ba can gyi thugs rje chen po de
ma Ni 'di ltar byed pa yin zer nas bgrangs tsa na/ snyan pa/ yid 'dzin par gyur pas/ the tshom du gyur te khyod su yin nam gsung tsag 'byon par zhu byas pas/ mnyan pa na
re tshe dang ldan pa snga 'grogs kyi dus spobs pa ma myur gzhung 'grogs kyi dus khrel gzhung ma chung/ phyi 'grogs kyi dus su phyi thag ma thung bya ba/ ma nus pa'i dus
phan pa dang/

dgos dus sleb pa bya ba yun du 'grogs pa la dgos pa yin/ rim gyis shes par 'gyur gsung/ de ma thag gru sgrol ba dang/ da nam phyed du song dug sbrul dang chom rkun gyi 'jigs
pa 'ong bas de nub bi gsum ma la'i sgo spe'i 'og tu nyol gsung nas gzhan du song/ der sleb pa na/ rgya brtson 'grus seng ge sgo khang steng na bzhugs pas gsan te/ khyed
rnams gang nas 'ongs gsung/ nged mnga' ris stod nas yin zhus pas/ 'don sgo ba byis pa cig yod pa de la khyed rang gi nor rnams chol la der gzims gsung/ de nas byis pa la
gser rnams bcol bas/ blo gtad thub pa grogs kyi mchog bya ba yin/ khyed rang rnams bag phel par gzims zer/ nang par sgo phye ma thag byis pa gzhon nu cig gis/ bod kyi skad
du khyed rnams gang nas byon/ lam la 'jigs pa mi 'dug gam zer bas/ nged mnga' ris nas 'ongs/ lam 'jam par byung/ khyed su yin byas pas nga yang bod ciig yin/ nged rang
bod 'di kha mang la gting lhod/ gtam kham chen sbed mi shes/ bya ba gal chen gsangs nas bsgrub dgos pa yin/ rgya brtson seng bod kyi spyi khang na yod/ der song zer nas
kho yud kyis song/ de nas srang ring po gcig la phyin tsa na/ drang srong rgan po chu shing gi mkhar ba thogs pa gcig dang 'phrad pas/ de na re/ khyod gang nas 'ongs/ gang
du 'gro/ don ci la 'ongs zer bas nged bod mnga' ris nas/ a ti sha spyan 'dren du 'ongs pa yin/ rgya brtson seng gi khang pa gang na yod byas pas/ kho mkhar ba la brten
nas phyi mig gcu ba zhig byas/ da nang gi byis pa re bden/ bod kyi mi la ol mdud med pas/ srang nang gi mi 'khyams po tshun la yin

tshul sang nge 'chad pa khyod kyis kyang don 'grub tu re ba ang/ da lan nga'i rtsar byas pas drag/ da jo bo min pa gzhan gyi rtsar khar ma 'don/ rgya brtsoon seng la zur tsam
zer na'ang rigs/ sga sgo ngas bstan zer nas kho ga le song ba'i phyi la lo tsA bas mgyogs por phyin pas ma sleb/ kho bod kyi spyi khang sgor bsgugs 'dug pas/ lo tsA ba
ya mtshan zhing the tshom du gyur pa dang/ kho na re/ bya ba chen po bsgrub pa la go le mgyogs pa yin/ 'dood thag ma nye bar ri bo bags kyis 'dzegs/ khang pa 'di yin zer/
nang du phyin pa na lo tsA ba rgya brtson seng rgya dpe tshan ci gzigs kyi 'dug pa la/ phyag rten gser mtshon byed re phul nas/ lo tsA bas khyod rnams don ci la 'ongs gsung/
de la gong gi lo brgyus rgyus rnams zhib par zhus pas/ khong gi zhal nas/ da a ti sha gdan 'dren du 'ongs skad ye ma zer/ slob gnyer la yongs zer ba smos/ gnas brtan
ratnA a kA ra dbang che bas/ des tshor du ye mi btub/ da lta rang khong la gser srang phyed phul la/ nged bod nas 'ongs/ paNDi ta ni spyan ma 'drongs/ da khyed kyis paNDi
ta dang khyad med pa'i slob gnyer cig thugs la 'dogs pa zhu zhes zhus/ de nas kyang rings rings dang blo ma phebs pa ma byed par slob gnyer gyis la sos bsdol/ de nas 'o
cag thabs mkhas pos jo bo la zhu ba byed pa yin gsung/ de nas nag tsho lo tsA ba ci gsung lta ba'i ched du mgon po a ti sha cis kyang gdan ma 'drongs drongs na/ de'i 'og
nas gang che ba'i paNDi ta cig gdan drangs na zhus pas/ lo tsA ba'i zhal nas

de 'dra so sgor ma 'don de yin na/ nang ning nas paN chen gcig las gcig che ba nyi shu tsam gdan drangs na'ang 'drongs drongs te/ 'o skol bod kyi sems can gyi spyod gshis rgyus
med dam/ a ti sha ma gtogs sus kyang bod kyi sems can mi thul bas/ da dung a ti sha rang gdan ci 'drongs drongs byed gsung ngo/ gzhan paNDi ta ci 'dra yod zhus pas/
'di ltar/ shAnti pa/ nA ro pa/ Do mi ba/ mar me mdzad bzang po/ a ba dhu tI pa/ byang chub bzang po/ rin chen bzang po/ rin chen sde/ lha'i blo gros/ ngag dbang grags pa/
nag po pa/ dzai tA re dgra las rnam par rgyal ba/ rol pa'i rdo rje/ sa 'gebs pa'i zhabs/ ye shes gsang ba/ chos kyi bshes gnyen/ tshul khrims dbang po la sogs pa paNDi ta
bsam gyis mi khyab pa lnga bcu rtsa gnyis tsam yod kyang/ thams cad rang sa rang sa na ngo mtshar che mod kyang/ 'o skol bod la mgon po a ti sha min pas phan med gsung/
'o na a ti sha ston par zhu dang zhus pas/ khyod rang nang par dge 'dun gyi kun dga' ra bar dge 'dun stong phrag mang po 'ong gi/ de'i nang na lhong ba/ lha me ba/ sku lta
bas chog mi shes pa/ gral gang du bzhugs kyang mdzes pa zhig yod kyis/ de a ti sha yin pas/ de la nyin mtshan du gsol ba thob gsung/ de nas rgya brtson seng dpon slob
gnyis kyis gnas brtan ratnA a kA ra'i drung du phyin/ phyag byas gser srang phyed phul te/ rgyas bslabs pa bzhin nag tshos zhus pas/ gnas brtan gyi zhal nas/ shin du legs/
tshe dang ldan pa 'di ltar yin/ nged 'dir mi la tsag pa ma yin te/ 'di na a ti sha med na/ rgya gar sangs rgyas kyi bstan pa'i 'byung gnas yin pas/ 'dir

nyams na sems can spyi'i bde skyid nyams 'gro ba yin mod/ de'i rgyu mtshan/ rgya gar gyi chos srol dang/ gtsug lag khang thams cad kyi lde mig a ti sha'i phyag na yod pa yin/
de min na nged kyang bod kyi sems can la sems brtse zhing/ khyad par du bod kyi chos rgyal de'i mi nor mang po zad pas ngo mnong ste/ sangs rgyas kyi bstan pa la babs
pa yin pas/ de soms la brtson 'grus drag pos bstan pa rab 'byam la slob gnyer gyis/ ngas kyang tshig su ci 'gro byed/ khyed bod rgya gar ba la 'di ltar sems pa ngo mtshar
che zhes gsung/ de nas gnas brtan gyis khrid de dge 'dun gyi gdugs tshod gral du phyin/ a ti sha gral gyi dbu la bzhugs sam snyam pa la/ shAnti pa bzhugs 'dug pa la/ 'di
a ti sha lags sam byas pas/ tshe dang ldan pa 'di ni shAnti pa zhes bya ba/ mkhas grub chen po a ti sha'i yang bla ma de lags mod zer/ de ltar rje btsun nA ro pa la sogs
pa gral gyi dbu la 'dug pa la re re bzhin 'di a ti sha yin nam zhes dris pas/ 'di nA ro pa zhes pa ding sang 'gran zla dang bral ba a ti sha'i yang bla ma yin zer/ gzhan
du a ti sha ma mthong bas yid zhum pa na/ dus re shig zhig bi kra ma la'i rgyal po khri bshams pa'i steng na 'dug pa/ paNDi ta che chung gang la'ang ldang ba mi byed par
snang ba la/ a ti sha sku bzi brjid che zhing/ zhal 'dzum chags pa/ cam por gshegs pa gcig nang du byon pa dang/ rgyal po des khri las langs pas/ paNDi ta dang dge 'dun
thams cad kyis ldang ba byas/ gral stong du bzhugs pa/ mtho bas 'di a ti sha yin nam dris pas/ ci zer 'ad dpa' bo bzhad pa'i rdo rje zhes pa gnas nges med du

'byon pa'i paNDi ta cig yin zer/ 'di la yon tan ji tsam yod byas pas/ 'di'i yon tan gyi tshod nged kyis mi lon zer nas/ a ti sha yin pa 'chad ma nyan/ de nas nag tshos gtsug
lag khang gi sgo drung du shes rab snying po'i med kyi thad du/ gzugs ha/ tshor ba ha byas pas/ paNDi ta gzhan rnams cang mi gsung ba la/ jo bo zhal 'dzum mdzad de tshe
dang ldan pa de phal skad yin/ gzugs a/ tshor ba a zer ba yin gsung/ nang par de ltar bton pas jo bo'i zhal nas/ de yang gyong po gcig yong bar snang/ spyan ras gzigs kyi
gsung yin/ gzugs med/ tshor ba med gyis gsungs pas/ lhag par dad de rjes su 'brangs pa na/ sprang po'i tshogs la zan gnang ba mthong bas/ byis pa gcig gi skal ba chad de
phyi la brgyug cing/ a ti sha bha la ho/ bha ra 'on zer ba thos pas a ti sha yin nges snyam nas yus kyis dngangs te phyi la phyin pas/ der bzhugs te/ tshe dang ldan pa
bden/ mchi ma ma 'byin/ khyed bod da dung ngas blos btang ba med kyi/ dkon mchog la gsol ba thob gsung/ de nas lan gcig rgya'i gzims khang du tshul khrims rgyal bas jo bo
spyan drangs nas gser srang bdun brgya maNDal dang bcas pa phul/ jo bo spyan 'dren pa la bod kyi mi nor song ba dang chos rgyal khu dbon gyis khyed kyi phyogs su dka' ba
spyad lugs/ bod na log chos yod tshul la sogs pa/ lha btsun pas zhu ba bskur ba rnams rgya brtson 'grus seng ges rgyas par snyan du gsol te/ da de yang tshe dang ldan pa
'di jo bo spyan 'dren pa la btang bar 'dug pa/ mgon po la de gnyis kyis ji tsam pa'i dka' ba spyad kyang 'dod pa'i don ma grub pa de bod kyi sems can rnams snying mi rje
'am/ lhag par yang gung thang

pa 'di rab tu byung nas sangs rgyas kyi bstan pa la thos bsam ma gtogs/ mi 'grub pa'i bya ba ma bab/ da lan cis kyang 'byon par mdzad du gsol lo zhus pas/ jo bo'i zhal nas/
khyed lo tsA ba rnams shin du bden/ bod kyi chos rgyal de'i mi nor mang po song bas ngo mnong/ kho bo snying rje chung ba min gyang yang bstan pa'i bya ba ches/ gtsug lag
khang brgya rtsa brgyad kyi lde mig dang chos 'phro mang po yang yod/ na so yang rgas pas thon par dka' mod/ 'on kyang bod kyi chos rgyal khu dbon dang/ lo tsA ba rnams
pa'i dka' spyad chud ma zos cig bya'i/ re shig zhig gser rnams tshags mdzod nged bod du 'ong skad ma zer/ lo tsA mkhas par slobs gsung/ de'i nub mo rje btsun ma sgrol ma
la maNDal phul te/ bod du phyin na sangs rgyas kyi bstan pa la phan nam/ rgyal po byang chub sems dpa'i thugs dgongs rdzogs sam/ lus srog gi bar chad du mi 'gyur ram zhes
zhus pas/ sangs rgyas kyi bstan pa la phan zhing/ rgyal po'i thugs dgongs rdzogs/ khyad par du u pA sa si ka cig la brten nas 'gro ba mang po la phan pas the tshom med
par bod du bzhud/ ces zhes lung bstan/ de nas jo bo'i zhal nas/ rdo rje gdan du 'ong dang gsung bas/ der phyin pa na/ byis pa gzhon nu dar dkar gyi gos gyon pa/ shel dkar
gyi mda' gzhu thogs pa cig byung ste/ phyag 'tshal zhing da mgon po bod du 'byon par zhu/ bod kyi tshe dang ldan pa 'di kun snying rje mod zer te song/ jo bo la bod skad
smra ba'i byis pa de su yin zhus pas/ nang par rdo rje gdan gyi byang phyogs nas rnal 'byor ma cig song bas/ de la dris gsung/ nang par rnal 'byor ma kraShNa skad la dkris
pa Da ma ru dkrol zhing gar stabs ling nge ba cig byung

ba la/ khar kha sang gi lo brgyus rgyus dris pas/ khyed bod kyi mi nged rgya gar ba la 'dri ba zer nas song/ yang jo bo byang chub chen po'i drung na bzhugs pa'i g.yas g.yon
na/ kha sang gi byis pa de dang bu mo sngo ljang ma cig 'dug pas/ lo tsA ba'i rtog pa la 'di gnyis kyi dbus su jo bo bzhugs mi thang ba la snyam pa dang/ bu mo na re/ rgyal
ba'i mdun na rgyal sras bzang po skyong/ rgyal bar gnas kyang ma rgyal lta bur ston/ rgyal ba'i mdzad pa mthar phyin 'gro ba'i mgon/ rgyal ba yas sras gnyis la phyag
'tshal lo/ zeer/ byis pa na re/ gang du rgyal ba'i rnam thar skyong ba na/ bu mo khyod kyang bdag gi khyim 'ong zhing/ bu dang long spyod dpal 'byor spel ba dang/ dga' bar
'grogs shing bar chad bsal 'tshal lo/ he he/ da jo bo yang bod du 'byon ran zer nas/ khong gnyis gzhan du song/ sprul pa cig yin par shes nas/ jo lo nged bod nas 'phags
nas phan 'dogs kyi sprul pa zam ma chad pa cig byung ba de rnams kyang gsung ba dang/ phar gshegs pa'i go cha yang myur du mdzad par zhu zhus pas/ jo bo'i zhal nas/ bi
kra ma'i pho brang gi lho sgo na bu mo ras 'thag pa cig yod de la dris gsung/ der phyin nas dris pas/ khyed 'dod na dge bsnyen grags che ba ji skad bya ba yod zer bas/ dge
bsnyen chos 'phel bya ba yod dris pas / mo na re/ u pA sa si ka de/ a ti sha yi sras po ma lags sam/ dus rnams rtag tu sprul pa bstan pa yin/ zhes sogs glu blangs pas/
bal po rdzong gi mi ring nas/ kha sang gi byis pa bu mo gnyis kyi bar rnams dge bsnyen chos 'phel gyi sprul par snang ba la snyam nas sems ngal sos par gyur/ de dus jo bo'i
bla ma du ha ra nag po bya bas/ sa dpyad rin chen 'phrul gyi me long bya ba

jo bo la gnang nas/ khyed shod du 'gro bar 'dug/ gdan sa byang skyabs pa/ lho gzhol ba/ rtsi shing nags tshal dang ldan pa zhig 'ong/ khyed kyi bu slob mang pos dge 'dun gyi
sde dang/ gtsug lag khang mang po bzhengs par 'gyur/ de tsa na 'di dgos pa yin gsung/ de nas rim pa ltar bla ma dharma rakShi ta/ rje btsun DomI ba/ bla ma a ba dhU tI
pa/ ku sA li rig pa'i khu byug dang/ yi dam lha'i lung bstan ji snyed cig rnam thar dngos grub kyi 'od zer du 'byung ba las/ rang bzhin gyi rnal 'byor mas lung bstan pa phyogs
tsam zhig 'dir bshad na/ gcig lan gcig dkyil 'khor gcig la zhugs pa na/ rdo rje'i gar dang mchod pa phul ba'i rjes/ ma gcig rang bzhin dbyings kyi rnal 'byor ma/ rus
pa'i rgyan cha gsol nas gar la byon/ hUM zhes rnam dag rdo rje'i glur blangs nas/ mi mngon dbyings na tshogs gnyis dpal 'byor ba'i/ dpa' bo chen po dam tshig rol ba'i lha/
khyab bdag rin chen tshogs kyi bdag po khyod/ ye shes gsang ba'i rdo rje ma lags sam/ khyod kyis rdo rje theg pa'i sgor zhugs nas/ byang phyogs rgyud kyi mtha' mkhob
ma btul na/ las kyi dpa' bo chen por mi rung bas/ myur du ri bo gangs can rgyud du song/ de na rigs gsum mgon po'i sprul pa yod/ gcig ni brum rje sprul pa'i chos 'phel lo/
gcig ni rngog ston legs pa'i shes rab bo/ gcig ni khu ston brtson 'grus g.yung drung ngo/ gzhan yang thub pa mchog gis byin brlabs pa'i/ sprul pa'i dge slong shin du mang
bar yod/ de dag thams cad khyod kyi sras su 'gyur/ gangs can rgyud der bstan pa dar bar byed/ der song chos kyi bya ba 'di ltar mdzod/ rdo rje theg pa nang du dar bar
mdzod/ gzhung lugs rgya mtsho phyi ru dar bar mdzod/ bslab gsum rnam dag rang rang dar bar mdzod/ las can brtags shing

bcud kyis smin par mdzod/ tshig gi spros pa mtha' nas chod par mdzod/ shes rab rtogs pa nang nas rgyas par mdzod/ phrin las bzang po phyogs mthar khyab par mdzod/ gdul bya
yongs la phyogs ris med par mdzod/ sgo gsum thub pa chen por brtan par mdzod/ gnyen po mi g.yo mgon po tshags par mdzod/ 'gro drug thugs rje chen por brtse bar mdzod/ 'gro
ba'i sdug bsngal thams cad sgrol bar mdzod/ bslab pa gsum gyis nyin mtshan phyug par mdzod/ lha chos bdun gyi 'byor pas phyug pa'i tshe/ gsang sngags lhun gyis grub par
mchi 'o ang/ zhes gsungs la/ de ltar bla ma dang/ yi dam rnams kyis bod kha ba can du 'byon par lung bstan na yang/ a ti sha bstan pa'i bya ba la gzhis ches pa dang/ gnas
brtan ratnA a ka ra la sogs pa jo bo bod du 'byon pa la mii dga' ba rnams kyis tshor dgos pa dang/ rdo rje gdan gyi rgyal po la sogs pa mi re re tsam gyis shol btab pas/
gtsug lag khang sogs mchod cing yam yom du lus pa na/ lan gcig jo bo rdo rje gdan du byon pa'i rjes su/ lo tsA gnyis kyis byon nas/ zhabs la gtugs te gdong mchi mas gang
bzhin du gsol ba yang yang btab pas/ jo bos kyang bod du 'byon pa'i thag chod kyi zhal bzhes dang / gtsug lag khang gi gnyer gtad thams cad mdzad de/ gzhan gyi mig brid
pa'i phyir res gar gshegs res gar gshegs pa ltar mdzad nas/ bood du 'byon par chas pa na/ sku gsung thugs kyi rten dang/ dos rnams/ sprul pa'i mi gnyis kyis g.yag khyu gcig
ded byung ste/ sa thag ring por 'gro ba la zar snga dgos pa yin zer nas drangs song/ nang par jo bos gnas

brtan ratnA a ka ra la/ bod 'di rnams la gnas chen rnams kyi gtsug lag khang ston pa dang/ mchod pa re skyel du 'gro bas bde bar bzhugs pa zhu gsungs pas/ gnas brtan gyi zhal
nas de ltar legs/ nged kyang rjes su 'jug par zhu zer nas/ gnas chen mang du byon pa'i rjes su gnas brtan chen po nged mi tra'i gtsug lag khang du 'gro bas/ khyed bshul
thag ring po la 'o rgyal gsungs pas/ gnas brtan gyi thugs la da bod du 'byon par snang snyam nas/ nag tsho la tshe dang ldan pa khyod slob gnyer la 'ongs zer nas/ nga'i
paNDi ta brkur 'ongs par snang/ 'on kyang bod kyi chos rgyal byang chub sems dpa' de la sems brtse zhing/ de'i mi nor mang po chud zos pa dang/ khyod kyang nga'i slob ma
yin pas lo gsum spyan drongs/ de nas tshur spyan ma drangs na/ rgya gar yang bstan pa nub pa tsam du 'gro ba yod gsungs bas/ nag tshos kyang khas blangs/ der jo bo'i zhal
nas/ gser rnams khyer la shog gsung nas/ cha bzhir bgos te bla ma rnams dang/ dge 'dun spyi dang/ bi kra ma'i rgyal po dang/ gtsug lag khang rnams la bsngos/ gtad gnyer
thams cad gnas brtan ratnA a ka ra la mdzad de phyir ldog go/ de yang jo bo dgung lo nga bdun bzhes pa stag gi lo la rgya gar nas bteg/ kha gcig nga dgu bzhes pa'i lcags
pho 'brug la bteg pa dang/ kha gcig dgung lo re gcig la bteg par 'dod de/ snga ma 'thad par sem mo/ de nas jo bo dpon slob mi tra'i gtsug lag khang nas rgya gar gyi sa'i
mthaX' la byon pa na/ mu stegs kyi gcer bu pa bcu bco brgyad tsam rdzu 'phrul gyis nga rgyal ba/ bod du sangs rgyas kyi bstan pa dar ba la phra dog gis der rdzu 'phrul gyis
lhags nas

jo bo dpon slob rnams la bar chad byed par brtsams pas/ jo bos sgrol ma'i skyed rim gyis rengs par byed pa'i jag chings mdzad de/ thams cad lter cho bzhin du song/ de nas bal
po'i mthar phebs pa na/ mu stegs bsam pa ngan pas rang phung bar byas pa yin gsung nas/ bye ma la sngar btab te tshong pa la bskur nas/ lam kha na gzer phul 'di 'dra ba
yod pas bye ma 'di gtor/ langs 'ong gi bred mi dgos nged kyis bcings pa yin gsung/ tshong pa rnams kyis de ltar byas pas grol te song ngo/ de nas 'phags pa shing kun du
phyags phebs pa na/ rgya gar nas khyer ba'i dos rnams dang/ lha btsun pa'i bsu ba gtso bo mi bcu drug kyang der sleb/ dkon mchog gi mchod pa dang/ bod lugs kyi gdan gyi
bkod pa bzang po bshams jo bo ta la'i bsil grib la gral gyi gung la spyan drangs/ gtso bo sum pa bya bas dkar yol 'brug rgyab gser srang lnga ri ba ja btso mas bkang ste
phul bas/ 'di la ci zer gsung/ bod kyi rab tubyung btung ba ja zer zhus pas shin du mnyes/ ja bu ram sogs kyis bsnyen bkur/ gtso bo lo drug gis rta mchog dkar po mthong smon
khyung gshog bya ba rin po che sna tshogs kyis brgyan pa zhig dang/ dar dkar po yug re phul/ der dge bsnyen chos 'phel gyi sprul pa 'brog phrug gcig gis li yul nas jo
bo 'jam dpal rde rje/ li'i rgyal po'i zhu yig dang bcas te phebs pas/ jo bo'i zhal nas rten 'brel thams cad legs gsung ste shin du mnyes/ dus der lo tsA ba rgya brtson seng
mnyel ba'i tshul bstan nas/ da ni u pA si ka phod/ nga ni rang bzhin gnas su 'gro/ mi la yid ches mi skye bas/

shi ba skad du dur du skyol/ nga ni 'od gsal sems kyi lus/ 'byung gnas de la thim nas 'gro/ rgya bod gnyis su bya ba byas/ kha ba can du gcig gis chog/ ces gsungs te/ mkha'
spyod du gshegs so/ de nas jo bo dpon slob bal po'i rgyal po grags pa mtha' yas kyis spyan drangs/ jo bo'i chibs glang po che mthong smon bya ba/ rgyal po la gnang ste/
nga thang 'dir bi ha ra zhes pa'i gtsug lag khang bzhengs pas/ 'byor pa ci dgos pa dang/ rgya gar dang bod kyi rab tu byung ba la sa tra 'dzugs pa'i rgyu byin cig ces gsungs
pas/ rgyal po dad de zhabs spyi bor blangs/ gang bzhed pa thams cad bsgrub par dam bcas/ sras padma'i snying po phul nas rab tu byung/ mtshan lha'i dbang por btags/ mkhas
par gyur nas phyis thang bi ha ra'i mkhan po mdzad do/ de nas a ti sha dpon slob rnams bal po'i rgyal po skyel thung ba rta pa brgyas bskor ba dang bcas te bal po rdzong
la phyags phebs pa na der lha btsun pa'i rta pa sum brgya tsam bsu ba la gos dkar po 'ba' zhig gyon/ rgyan thams cad kyang dkar po 'ba' zhig byas/ blon po chen po lha'i
dbang phyug dang/ lha'i blo gros dang/ lha'i shes rab dang/ lha'i srid 'dzin zhes bya ba bzhi la/ dar mdung dkar po thogs pa bcu drug bcu drug gis bskor/ gzhan thams
cad la yang ba dan chung ngu re dang/ chu dar gyi gdugs nyi shu dang/ pi wang dang gling bu'i sgra snyan po 'khrol ba dang/ dpon g.yog thams cad kyang ngag mthun par dkon
mchog gsum la skyabs su 'gro zhing/ bod du sangs rgyas kyi bstan pa dar bar 'gyur ro zhes pa'i kha brda bzang po byed pa dang/ a ti sha la gnod pa'i phas rgol thams cad
bdag gis gzhom

par bya'o zhes dpa' bskyed pa dang/ thams cad rta las mi 'babs par gral sgor ram cig byas te/ dbus su a ti sha chibs mthong smon khyung gshog gi steng na bzhugs te/ sku 'khor
paNDi ta gzhan la phan pa bzang po dang/ paNDi ta birya tsantra dang/ paNDi ta ye shes sgron me dang/ lo tsA ba gung thang pa la sogs pa rab tu byung ba'i rta pa sum cu
rtsa lnga lngas bskor ba dbus su bzhugs pa la/ mi rta thams cad kyi mgo nang du 'dud cing/ blon po chen po bzhis dbus su 'ongs te/ sngon rgyal po yon mchod zhal 'dzom pa'i
thog mar/ mkhan po bo dhi sa twa'i drung du/ blon po rig pa can rnams kyis zor ma'i glu blangs pa ltar/ blon po rnams kyis glu mdzad pa ni/ lo zhes bya ba grag stong
snyan pa'i glu dbyangs lo/ a zhes bya ba skye ba med pa'i gnas lugs yin/ le zhes bya ba snang stong zung du 'jug pa'i glu/ ma zhes bya ba byams pas 'gro ba yongs la khyab/
lo de zhes pa de tsam thugs la gzhag 'tshal lo/ a lo la zhes bya ba skye ba med kyang gtam 'di gson/ khyed rgya gar yul nas byon pa'i mkhas grub paNDi ta/ yid bsam pa bzhin
du 'grub pa'i nor bu rin chen bzhin/ bod gsol ba 'debs pa'i rten du byon pa bka' drin che/ zhes pa nas/ nged snying stobs chen po'i lha btsun drung nas 'ongs/ lus rkang
pa'i mthil nas tshangs pa man chad 'di/ sems gus dang bcas te bla ma khyed la 'bul/ lha khyed kyi phrin las gang dgos nged kyis bsgrub/ rje rgyal po'i mnga' ris dpal
gyi gtsug lag der/ thugs mi skyo mi mnyel rang yul lags pas 'byon par zhu/ lha btsun pa byang chub 'od de lha dbang brgya byin ltar/ 'khor nye dbang lta bu'i bkur gnas mdzad
cing lha mer bzhugs/ lo a le la

lo de a lo la/ zhes blon po rta pa gsum brgya dang bcas pas/ rje'i snyan du glu dbyangs de phul ba dang/ a ti sha chibs kyi steng na khru gang tsam 'phags te/ sku'i dkyil 'khor
mtshan dpes spras pa/ zhal 'dzum pa dang bcas pas a ti a ti/ pha la pha la/ shin du bkra shis zhes sogs dang/ 'di ltar rgyan dkar ba/ gos dkar ba/ tshig thams cad dam
pa'i chos su 'byung ba/ blon po 'di dag gi lugs kyis chos kyi rgyal po lha btsun pa de/ lha'i dbang po brgya byin dang khyad par med par bzhugs nges shes zhes gsung/ de
nas blon po chen po lha'i dbang phyug gis/ jo bo'i drung du thal mo sbyar nas/ bstan pa'i bdag po bod du byon lags sam/ sems can rnams la brtse bar byon lags sam/ e ma dus
gsum 'doms par byon lags sam/ bshul ring lam la mnyel bar ma gyur tam/ zhes zhus te/ spyan ras gzigs kyi sku rtsa phyag bzhi bcu pa bris ma thag cig phyag rten du phul
ba dang/ mgon po shin du dgyes nas/ de ma thag rab gnas mdzad cing/ spyan ras gzigs dbang 'jig rten gsum gyi mgon/ gzhan la phan phyir brtson pa'i go cha bsnams/ thugs rje'i
rang bzhin dri med dkyil 'khor can/ 'gro ba'i sdug bsngal sel la phyag 'tshal lo/ ding sang kho bo khyed kyi zhing 'dir mchis/ thugs rjes 'gro ba'i don du skyab tu gsol/
zhes gsung/ de nas blon po gzhan rnams kyis kyang ras yug dkar po re phyag rten du phul lo/ jo bo'i zhal nas/ kho bo da gzod zhing 'dir sleb par 'ongs/ 'khor ba'i nags
su bde ba ma mchis na'ang/ bshul rings lam la 'byung bzhi snyoms par byung/ chos rgyal 'khor bcas gzhi la bde lags sam gsung/ de nas thams ngag mthun par/ lha chen po

gdul bya'i dbang gis zhing gzhan du gshegs na'ang/ phyis dkon mchog gi skyabs 'og nas/ lha btsun chen pos dbu bgyis/ blon 'bangs thams cad bkra shis yar yod ces zhus/ de nas
jo bo dpon slob rim gyis mtsho ma pham gyi 'gram du phyags phebs/ der chu sbyin mdzad pa gung thang pas gzigs pas/ mtsho'i dkyil na kha sarpa Na bzhengs pa'i phyag gi mthil
na hri: dkar po gcig las bdud rtsi'i rgyun babs pas mtsho lud pa tsam du gyur pa yi dgas dpag tu med pas 'thungs te tshim pa mthong/ de nas a ti sha mtsho ma pham gyi
'gram du phebs zer ba mnga' ris skor gsum gyis thos/ de'i tshe mnga' ris na rin bzang bal por ha su zhes mnyam par grags pas/ a ti sha bstan pa'i mnga' bdag/ bal po'i rgyal
po la sogs pas zhabs spyi bor blangs pa/ bal po ha sus ma bzod par/ mnga' ris na mar rnal 'byor pa 'khyam po btang nas/ a ti sha'i phyir du mi nor de tsam gtong ba las/
bal po ha su bos na/ da tsam mi nor chos gsum 'dzom pa cig 'ong bar yod de/ ces bsgrags kyang gnod par ma nus/ de nas blon po lha'i blo gros kyis mnga' ris su lha btsun
pa'i drung du sleb nas zhu ba mdzad pa/ thams cad mkhyen pas bal por phebs/ bal po'i rgyal po 'khor dang bcas pas bsnyen bkur zhing / rgyal po yab yum sras rta pa brgya'i
tshogs dang/ a ti sha'i 'khor paNDi ta chen po gsum/ gung thang pa la sogs pa sde snod 'dzin pa sum bcu/ rgyal po sa'i seng gha zhes pa rgya gar nub phyogs thams cad
kyi bdag po rgyal srid spangs nas a ti sha'i thugs dam bskul ba'i rkyen mdzad du byon pa/ mdor na bsu skyel ba rta pa bzhi brgya sum bcu rtsa

lnga tsam/ mtsho ma pham pa'i 'gram na bzhugs nas skye bo'i tshogs dpag tu med pa'i don mdzad de/ ring por mi thogs par yar gling gser gyi lha khang du phebs par yod pas/ thugs
dgyes par zhu zhes zhus pas/ lha btsun chen po dgyes pa'i mthar thug nas/ ngas dad gus ma log par gsol ba rgyun du btab nas yun ring song ste/ da a ti sha dang mjal
ba yin/ mdang rmi lam na nub phyogs nas nyi ma'i dkyil 'khor cig shar byung ba dang/ shar phyogs nas zla ba'i dkyil 'khor nya gang ba cig shar byung ba lhan cig tu 'tshogs
pas/ sprin dang khu rdul thams cad rang sar dengs/ skar tshogs gra ma nyams par 'dud pa rmis pas/ zla ba de nga yin nam snyam yang / shar phyogs nas byung ba gang yin kyang
des go chod par snang/ rmi ltas shin du bzang gsung/ de nas lha btsun pas yang gling gser gyi lha khang du rta pa gtang ste/ lam po che dang/ gnas thams cad la byi dor
dang/ dar zab kyis brgyan te/ sku gsung thugs kyi rten dang/ mchod pa'i bye brag bsam gyis mi khyab pa bshom du bcug/ gzhan yang phyogs kun du pho nya gtang ste/ jo bo
la bsu ba'i phyir du skye bo'i tshogs dang/ sde dgon gyi rab tu byung ba thams cad bsdus pas/ lha btsun pa khu dbon gyis dka' spyad de tsam byas pa'i paNDi ta de ya mtshan
pa ci 'dra zhig snang ba blta'o zer nas lam ring thung thams cad du skye bo'i tshogs chen po 'dus/ lha btsun pas kyang 'khor rta pa drug brgya dang lhan cig tu byon nas
jo bo dpon slob spyan drangs/ der thams cad kyis jo bo la bltas pa na/ paNDi ta dang/ gung thang pa la sogs sde snod 'dzin pa dang/ bal po'i rgyal po la sogs pa'i dbus
na/ mtshan dang dpe byad

kyis brgyan pa lha mer bzhugs pa mthong bas/ skyabs su mchi'o zhes pa dang/ da ni 'jig rten gyi mgon po bod du byon no/ bdag cag bod kyi sems can rnams la thugs rjes gzigs
shig ces dad pa phyogs gcig tu 'ur ba dang/ lha btsun pas kyang jo bo la/ bla ma rje btsun chen po'i zhal snga nas/ rgya gar yul nas bod kyi yul du byon/ bshul thag rings
pas sku nyon ma mongs sam/ 'du ba rnam bzhi'i sku snyun mi mnga' 'am/ sku khams bde 'am dgyes par spyod lags sam/ sku gsung thugs la gnod pa mi mnga' 'am/ zhes gsol te/
bdag cag bod kyi skye bo phal cher ni/ bla ma dang bral rang gar smra ba ste/ kla klo'i spyod pa ma rungs spyod pa rnams/ a ti sha yis bzod pa mdzad du gsol/ zhes bod spyi'i
bzod gsol dang / de nas lo tsA ba la rje slob dpon tshul khrims rgyal ba'i spyan snga nas/ re ba che bas bdag gis thugs dam zhus/ thugs la btags nas rgya gar yul du byon/
dka' ba mang po spyad pa bzod par gsol/ de nas jo bos bod du 'gro don 'byung bar smon lam btab pa/ e ma ho dge slong byang chub 'od bdag gis/ rtag tu bsams pa'i bla
ma spyan 'drongs drongs pas/ bod kyi yul du skyes bu dam pa 'di'i/ gzhung lugs shin du dar zhing rgyas par shog/ ces zhus pas/ jo bo mnyes nas/ bod kyi sems can rnams kho
bo la 'di ltar dad pa che ba/ phan bde'i 'byung gnas dkon mchog gsum/ nga'i gdul bya theg pa chen po'i rigs can 'di rnams la thugs rjes zung zhig gsung nas/ khrom thams
cad la gzigs shing byin brlabs mdzad/ de nas mtho lhing padmo'i gling du phebs nas/ a ti shas bal po'i rgyal

po la/ khyod kyis thang bi ha ri'i gtsug lag khang dang/ lho'i phyogs su dge 'dun gyi 'du khang/ rgya bod gnyis kyi rab tu byung ba la pa tra legs par tshugs/ de'i sa brtag
pa sogs rten 'brel thams cad kho bo rang gis tshar yod/ de'i nang du de bzhin gshegs pa'i sku dgung lo brgyad pa'i tshad/ seng ldeng la rje btsun ma sgrol ma'i sku/ rdo
la rje btsun mi g.yo ba'i sku/ tsan dan gyi lde gu la spyan ras gzigs kyi sku/ gtsug tor dre med kyi sku la sogs pa gang grub bzhengs/ de'i bkod pa la paNDi ta gsum po gtong
bas zla ba dgu'i nang du grub pa gyis/ rab tu gnas pa kho bo rang la brda sbyor gsung / de nas bal po'i rgyal po 'khor bcas phyir log pa na/ lha btsun pas bsnyen bkur
te/ rta sum bcu rtsa gnyis dang/ paNDi ta gsum la yang gser srang re phul te/ lnga brgya'i dus 'dir dam chos rnam mang yang/ lam du 'gro ba brgya lam srid pa tsam/ bla mar
bzhugs pa shin du mang na yang/ a ti sha nyid gcig pu nyid du zad/ bal po'i thang nas skyel du byon pa legs/ zhabs gla'i tshul du rta yi tshogs 'di 'bul/ skye rga na 'chi'i
chu bo rab soms la/ rgyal po'i dregs pa spongs la gzhan don bsten/ zhes gsungs pas/ bal po'i rgyal po dgyes bzhin du/ gser srang sum brgya sras lha'i dbang po'i lag
tu gtad de/ lha btsun pa la phul nas/ bal po'i rgyal pos gsol pa/ rgyal rigs lus la rnam dag khrims ldan zhing/ sangs rgyas bstan la dpa' ba'i go gyon nas/ 'jig rten sgron
me bod du spyan drangs te/ thams cad chos la 'god pa ngo mtshar che/ bdag gis bskyed pa'i bu 'di rje la 'bul/ bsam pa bzang po gser dang 'dra ba 'di/

chos rgyal bod du chos grwa 'dzugs pa la/ gser srang sum brgya shig zhig 'degs su 'bul/ slad ma sangs rgyas bstan pa dar ba dang/ a ti sha yang phyogs 'dir yun ring zhing/
bdag kyang 'phreng bas yun du 'grogs par zhu/ zhes zhus te rgyal po paNDi ta gsum dang bcas pa bal por byon/ de nas a ti sha dpon slob lha btsun pas dbu bgyis bsu ba'i rta
ba dgu brgya'i 'khor dang/ rag dung yang lha btsun pa'i thugs shes kyis mdzad de/ lo paN spyen spyan 'dren gyi rgyud bya bar grags gsung ste/ de la sogs pa rol mo'i tshogs
dang bcas te/ rgyal po'i pho brang du spyan drangs bsnyen bkur te/ bod 'dir chos zab zab po las kyang thog mar las rgyu 'bras la brten pa'i chos kyis bskyang bar zhu
zhus pas/ jo bo'i zhal nas/ chos kyi gnad go ba'i gtam yin/ nan ltar zab pa las rgyu 'bras kho na yin/ yi dam gyi lha zhal mthong ba bas/ las rgyu 'bras la yid ches na de
nyid mchog tu gyur pa yin te/ gshin rje gshed kyi rnal 'byor pa dang / bi kra ma'i gnas brtan gyi lo brgyus rgyus gsungs nas de ltar mdzad pas/ mnga' ris su paNDi ta rgyu
'bras par grags te/ zhi bo'i ming tsam gyis kyang bstan pa la phan par byas gsung nas mnyes/ de'i dus bod dbus gtsang gi mkhas pa phal che ba der 'tshogs te/ lta ba'i gnad
la sogs pa bstan pa rin po che las brtsams pa'i dri ba yang du zhus pas/ rang rang gi the tshom gyi dra ba chod par mdzad do/ de nas lo tsA ba nag tshos/ da ni jo bo
bod du lo gcig las mi bzhugs pa'i chad po yod pas/ chos zhu ba rnams zhus shig ces lha btsun pa sogs la bskul bas/ jo bo la lha btsun pas gser srang sum brgya'i me tog dang
bcas te/ bod kyi yul

'dir theg pa chen po'i lam la log par rtog pa'i gang zag / dge ba'i bshen gnyen gyis ma zin pa dag phan tshun rtsod cing/ rang rang gi rtog ges zab pa dang rgya che ba'i don
la dpyod cing/ so sor mi mthun pa dag mchis pas/ de dag gi the tshom bsal du gsol zhes pa dang/ gzhan yang theg pa thun mong ba'i dri ba gnyis/ pha rol du phyin pa'i dri
ba gnyis/ gsang sngags la dri ba gsum la sogs pa mang du zhus nas/ byams pa dang klu sgrub nas brgyud pa'i gdam ngag bla ma nyid kyis thugs nyams su bzhes pa tshig nyung
la don rgyas pa cig mdzad par zhu zhus pas/ mdo sngags gnyis ka'i gnad bsdus nas ston pas brjod bya yongs su rdzogs pa dang/ sems 'dul ba'i rim pa gtso bor mdzad pas lag
tu blang bde ba dang/ shing rta chen po gnyis kyi lugs la mkhas pa'i bla ma gnyis kyi gdams pas brgyan pa lugs gzhan las khyad par du 'phags pa byang chub lam gyi sgron
ma mdzad/ yang lha btsun pas/ rgyud gsang ba 'dus pa/ man ngag ye shes zhabs lugs dang/ gtso bo spyan ras gzigs kyis mdzad pa'i sgrub thabs zhus pas/ gsang 'dus 'jig rten
dbang phyug gi lha bcu dgu'i bsgrub thabs mdzad de gnang ngo/ de'i tshe lo tsA ba rin chen bzang pos/ rgyal pos spyan drangs lugs/ dka' spyad du ma'i mthar spyan 'drongs
tshul dang/ paNDi ta'i yon tan gyi khyad par mtha' yas pa/ sngar nas kyang thos shing/ rang phyogs su byon tshul rnams gsan pas/ dus deng sang nga las yon tan che ba med
dam/ paNDi ta byon kyang zhu rgyu tsam ma mchis/ lhag par yang paNDi ta de 'dul khrims dang mdo sde la rtsal du 'don pa gcig 'dug zer/ de'i rigs la theg pa chen po gasngags
kyi lugs 'byung ba shin du dka'/ lar gang zag  bzang po cig

yin par shes/ rmii ltas la sogs pa'ang bzang / cung zad cig bsus nas bsnyen bkur bya ba bab snyam du sems pa'i de nub rmi lam na mi reng dkar po cig byung nas/ kho bo sems
can gyi don la byas yus che/ 'on kyang rgyal ba spyan 'dren pa la dka' spyad du ma byas da dung mi shes pa zhu rgyu mang du mchis/ lo tsA ba thos rtags zhi zhing dul ba bya
ba yin/ rgya bod kyi lo paN thams cad kyi yon tan dril kyang/ paNDi ta'i gzhung gi yon tan mi rdzogs/ bod 'di kun man ngag gi sna rtses 'dul ba yin/ man ngag thams cad
bod kyi mi lon zer nas gtam 'dri long med par yal nas song/ lo tsA ba gnyid sad pa dang/ paNDi ta de snying rje che ba cig yod par 'dug/ sna la thugs rje chen po 'ong ba
de bzang snyam/ de nas nang par thag ring po nas bsus te/ sku'i spyod pa la bltas pas chog ma shes/ rim gyis rang gi khang par spyan drangs te bsnyen bkur bar bzhed pa la/
paNDi ta dang khong rang stan mnyam pa tsam bshams/ de nas paNDi tas nang du byon pa dang/ lha khang thog na theg pa thun mong gi lha bod lugs su bzhengs nas yod pa la/
phyag la sogs pa saM skr-i ta'i skad kyis yan lag bdun pa mdzad de/ lha re la bstod pa tshig bzhi pa re mdzad cing 'dug/ de bzhin du bar khang na theg pa chen po'i lha
sku mang po yod pa dang/ sum thog na gasngags bla med kyi lha sku mang po yod pa la'ang yan lag bdun pa phul nas lha re re la rang rang gi rgyud dang mthun pa'i bstod pa
tshigs su bcad pa tshig bzhi pa re mdzad der lo tsA bas saM skr-i ta'i skad snyan po de thos pas/ snyan ngag phul du phyin pa 'dug pa dang/ sngar ma gzigs pa'i lha rigs rnams
la'ang bstod pa mdzad pas/ theg pa chen po la'ang de 'dra na

dang tshugs nye bar 'khor yin nam snyam pa la brten nas rang gi stan la 'brid thebs gsum byas/ mthar stan med pa tsam du nga rgyal skyungs/ de nas bsnyen bkur te/ lo tsA bas
rgya gar gyi lo brgyus rgyus mang po dris pas/ sgro skur med par tshang ba lan du byung/ de nas yoon tan gang la mkhas zhus pas/ khyed thun mong ba la zer ram/ thun mong
ma yin pa la zer gsung/ lo tsA bas thun mong ba la shin tu mkhas thun mong ma yin pa la 'dri ba yin gsung bar go nas/ thun mong ma yin pa la lags mod zhus pas/ kho bo 'di
dang 'di la'ang mkhas gsung nas/ lo tsA bas rna bar ma thos pa'ang mang po bton nas byung/ der lo tsA ba'i nga rgyal thams cad zhi/ de nas paNDi ta'i zhal nas/ 'dul ba/
mdo sde/ mngon pa/ gasngags la sogs pa du ma las brtsams te/ 'di shes sam/ 'di shes sam zhes dris pas/ kho bo de la'ang mkhas zer ba min pa ma byung / paNDi ta de la shin
du mnyes nas/ khyod lta bu yod pa la kho bo bod du 'ong mi 'tshal bar 'dug pa la zhes pa'ang gsung/ yang lo tsA ba de dag thams cad gdan thog gcig tu hril te hril nas
nyams su len na ji ltar byed gsungs pas/ lo tsA ba na re/ theg pa ma 'dres so sor gsal/ bya ba phyed la ma 'dres par/ rang sar nyams su len lags mod/ zhus pas/ jo bo'i zhal
nas/ lo tsA ba ngan par thal/ bod la kho bo dgos par 'dug gsung nas lan gzhan mi smra bar bzhugs/ de'i nub mo lo tsA bas/ nam thun gsum du bgos nas/ gnas gsum du rim gyi
theg pa'i mtho dman dang bstun te bsgoms pas/ khong gi spyod pa thams cad paNDi tas mkhyen nas/ nang par lo tsA ba/ tsab ta tsob ta mang pos ci bgyid/ gang gi dam pa rdo
rje'i gdan gnon dgos pa yin gsung /

der lo tsA bas theg pa'i nyams su len lugs zhus pas/ lo tsA ba des mi 'ong gsung/ 'o na khyed rang ji ltar mdzad lags zhus pas ci zer gnas gar sdod/ grogs su dang 'grogs/ spyod
lam ci byed kyang 'dul khrims la gzhi byas la/ sems can thams cad ma yin pas der bsgom dgos/ ma lhar dag snang sbyong / lha skye med yin pas der bsgom 'dril ma shes
na snying po mi lon zhes gsung nas/ 'di skad du  khrims ni yon tan kun gyi gzhir/ rang gi ston pas legs par gsungs/ snying rje chen po dang 'brel ba'i/ byang chub sems ni
mchog tu bsngags/ bzang rtog mtshan mas ma bcings pa'i/ skyed rdzogs zung 'brel nges 'tshang rgya/ skyes bu chung dang cher gyur pa'i/ bya ba 'di yin 'bring po la'ang/ mi
rtag brtson pas bskul ba gces/ rang dga' spangs nas rgyal ba'i bka'/ rgyas par byed pa mkhas pa yin/ snying por bsdus nas nyams len pa'i/ skyes bu de ni bzang por grags/
las 'bras khyad du mi gsod pa'i/ bag yod can de btsun por bzhed/ kun shes gcig brdugs mkhas pa'i skyon/ lag len mi byed 'chal pa yin/ blang dor mi byed btsun po'i gsob/
shes par mdzod cig rin chen bzang/ thugs rje chen pos bskul bar zad/ ces gsung/ lo tsA bas dam par shes nas/ lha yi lhar gyur paNDi ta/ rnam dag sku mchog khrims kyis spras/
don gnyis 'byor pa'i nor gyis phyug/grol nas 'dren par kho bos 'tshal/ kho bo'i lung rigs sgron me yis/ sbas pa khyod kyi yon tan mthong/ sngan sngon chad tshig dang
'gal na yang/ da ni khyed bzhin nyams su blang/ zhes bstod do/ gzhan yang mdo sngags kyi chos rang rang gi skal ba dang 'tsham par gnang ste/ bod log

par lta ba lung rigs kyis tshar bcad/ the tshoom za ba spang blang gi mig phye nas/ bstan pa ches gsal bar mdzad do/ 'dir smras pa/ rgyal ba'i gsung rab nyin mor byed pa yis/
log smra'i mun pa mtha' dag drungs phyung nas/ yang dag lam bzang ches cher gsal mdzad pa/ bstan pa'i nyi ma gnyis pa deng 'dir shar/ de ltar lha btsun pa sogs kyi thugs
dgongs rdzogs par mdzad nas/ bal po'i rgyal por/ paNDi ta dang bcas pas gtsug lag khang bzhengs 'tshar ba'i zhu byung ste/ 'byon du nye ba na/ jo bo chen po dgung lo re
gcig bzhes pa'i dus/ bla ma dang yi dam gyis lung bstan pa'i dge bshes ston pa rang lo so dgu bzhes pa/ dang por yang gling gser gyi lha khang du mjal nas byin gyis brlabs
pa'i tshul ston pa'i rnam thar gyi skabs su 'byung la/ de nas bshes gnyen ston pa dang/ lha btsun pas jo bo rgya gar du 'byon du ma ster/ dbus kyi rgyal khams su bsu
ba gnad la dgar ba'i spring yig tshigs su bcad pa bcu dgu pa gtang/ bod ston rnams ma sleb ring la/ thabs du mas jo bo'i thugs ngang bsrings te rgya dpe rten gsum la sogs
pa'i gzhi thams cad bal por ma skur/ de'i dus jo bo'i phyags phyir gung thang pa/ sa'i saM gha/ u pA sa si ka/ e la dha ri la sogs pa dpon slob nyi shus bal por byon nas/
mu stegs bcing ba'i mchod rten nag po bzhi mdzad/ u pA sa si kas bkra shis pa'i mchod rten dkar chen zhes pa che ba cig bzhengs/ gung thang pas jo bo yab sras zhal sprod
kyi ras bris che ba cig/ u pA sa si kas jo bo'i sku la lha btsun pa dang/ gung thang pa ldem du byas pa gyang ris la bkod de/ rab gnas la sogs pa zhag nyi shu rtsa gnyis
la tshar bar mdzad do/ de nas

jo bo rgya gar du 'byon par bzhed kyang/ u pA sa si ka dang/ bod kyi bsod nams kyi mthus/ slar yang mang yul du byon nas/ lha khang ke ru bya ba bzhengs/ de nas lha btsun pas
dbus su spyan drangs te/ las stod du phebs/ bod ston rnams kyang der byon/ gtsang gi sa rnams su sa skya dang/ snar thang la sogs pa'i lung bstan mang du mdzad de lo phyed
bzhugs/ de nas bsam yas/ thang po che/ lha sa rnams su/ lha btsun bo dhi rA dza/ khu ston/ rngog legs shes rnams kyis rim gyis spyan drangs nas/ chos mang du gsungs/
gsang phu la sogs pa lung bstan/ khyad par lha sar ka ba bum pa can gyi nye 'khor nas rgyal rabs ka khol ma mkha' gros lung bstan nas bton/ de nas rtog byang chub 'byung
gnas kyis yer par spyan drangs/ bka' gdams glegs bam gyi zhu lan phal che ba rngog gis der mdzad/ de nas bang ston gyis snye thang du spyan drangs/ lo ngo dgu bzhugs pa'i
drug la 'gyur mang po dang/ rgyud sgrub thabs/ man ngag sogs gang la gang 'dul gyi chos gsungs/ rin po che sna lnga'i me tog gi char bab/ lo gsum mam/ lo ngo bzhir mkha'
'gro'i dbus su rdo rje'i glu rnams gsungs/ de rnams su yang yi dam dpag tu med pa'i zhal gzigs pa sogs rgyas par lam yig tu gsal lo/ mdor na gangs ri'i khrod du bstan pa
snga dar la mkhan chen zhi ba 'tsho/ slob dpon padma sam bha ba/ slob dpon ka ma la shI la rnams bka' drin ches shin du che la/ bstan pa phyi dar pa/ lta spyod log par
smra ba 'ba' zhig shing rta chen po'i gzhung rnams la nyams len gyi gnad med pa'i bshad chos su bsams shing/ nyams len snying po'i don ston pa'i man ngag zur du med par 'dod
pas/ bshad

pa dang sgrub pa'i chos/ don tha dad du 'dzin pa dang/ sdom pa gsum 'gal bar bsams nas tshul khrims kyi bslab pa khyad du gsod pa dang/ lam phyogs re pas thar pa thob par 'dod
pa rnams 'gog pa la/ dpal ldan a ti sha nyid kha ba can pa thams cad la bka' drin che ba yin te/ rgyal ba'i gsung rab thams cad kyi gnad bsdus pa/ shing rta chen po klu
sgrub dang/ thogs med gnyis kyi lam srol/ rnam pa thams cad mkhyen pa'i sar 'gro ba'i skye bo mchog gi chos lugs/ skyes bu gsum gyis nyams su blang ba'i rim pa ma tshang
ba med par bsdus pa/ byang chub lam gyi sgron me'i sgo nas skal ba dang ldan pa rnams rim gyis sangs rgyas kyi sar 'khrid pa'i lam ma nor ba gsal bar mdzad pas bka' drin
che ba yin / de yang spyir rgyal ba'i lung gi bstan pa thams cad sde snod gsum du 'du bas/ rtogs pa'i bstan pa yang bslab pa gsum du 'du la/ tshul khrims kyi bslab pa
ni ting nge 'dzin gyi bslab pa sogs yon tan thams cad kyi rten du gsungs shing/ ting nge 'dzin dang shes rab kyi bslab pa ni/ byang chub mchog tu sems bskyed nas pha rol
du phyin pa drug la gtso bor bslab pa thun mong ba'i lam dngos yin zhing/ rdo rje theg pa nyams su len pa rnams kyis kyang/ dbang bskur rnam dag thob nas dam tshig dang sdom
pa bsrung ba/ skyed rdzogs nyams su len pa rnams thabs kyi cha nas khyad che ba yang/ bslab pa gsum du ma 'dus pa med pas/ bstan pa thams cad 'gal med du gsal bar mdzad
do/ de lta bu'i lam gyi rnam gzhag dang mi ldan na/ lam gyi go rim/ grangs nges/ ngo bo rnams/ shing rta chen po rnams kyis gsungs pa dang mi mthun cing/ rgyal bas gsungs
pa'i lam du mi 'gyur bas/ 'bras bu rdzogs pa'i sangs rgyas kyang 'byung dka' bar gsungs so/ de lta bu'i bla ma yon tan rgya mtsho lta bu mnga' ba de'i rnam thar

sangs rgyas dang byang chub sems dpa' rnams kyi yul du gyur pa/ bdag lta bu blo dman pa dag gi yul ma yin zhing/ ye ge nyung ngu dag gis rtogs par dka' la/ mthong tshad tsam
zhig bris na'ang mang bas/ rnam thar rgyas pa don du gnyer na gdul bya thun mong ba'i blo dang bstun pa lam yig tu gsungs pa dang/ de las blo mtho ba la braM ze be tA ri/
byang chub bzang po/ rig pa'i khu byug/ a ba dhU tI pa/ rA hu la gupta rnams bsten tshul la bla ma lnga pa dang/ de'i steng du thar par gshegs nas bla ma gser gling pa/
shAnti la sogs bdun bsten tshul dang/ bla ma bcu gnyis pa dang/ yi dam gyi lhas lung bstan pa dngos grub kyi 'od zer dang/ dam pa chos kyi 'byung gnas chung ba dang/ chos
kyi 'byung gnas che ba gsang skor du grags pa rnams ston pas mdzad pa dang/ de rnams dang phyogs mthun pa lo tsA bas bstod pa brgyad bcu pa dang/ thun mong ma yin pa rnams
bka' gdams glegs bam du skyes rabs nyi shu rtsa gnyis gsungs pa/ jo bo yab sras gnyis ka'i rnam thar shugs la rgyas par 'byung ba rnams su shes par bya'o/ de ltar skal
ba dang ldan pa rnams la mdo sngags kyi gzhung gdams ngag ma lus pa bstan nas/ bstan pa'i srol nub pa rnams gsar du gtsugs/ srol cung zad yod pa rnams 'phel bar mdzad/
log par rtog pa'i dri mas sbags pa rnams legs par bsal te/ bstan pa rin po che dar zhing rgyas par mdzad nas/ dgung lo don gsum pa shing pho rta'i dbyug gu zla ba'i tshes
nyi shur lam yig las gsungs kyang/ ston pa'i gsung gi gral tshes bcu bco brgyad la byon par bzhed de/ dga'

ldan du rje btsun byams pa'i drung du lha'i bu nam mkha' dri ma med pa zhes bya bar gyur te/ bka' gdams glegs bam las/ bskal bzang 'di la rje btsun byams pa'i rjes su rgyal
ba seng ge 'byon par gsungs pa de/ jo bo rje yin par bzhed do/ lnga pa de'i rjes su slob pa'i bshes gnyen byon tshul la gnyis/ rgya gar du byon tshul dang/ bod du byon tshul
lo/ dang po ni/ rgya gar/ kha che/ o rgyan / gser gling/ mi yul/ bal po rnams su dngos slob paNDi ta dang/ grub thob dang/ nying slob bsam gyis mi khyab pa zhig byon
la/ bi kra ma la shI lar yang slob ma paNDi ta ratnA kIrti/ ta thA ga ta rakShi ta/ su ma ti kirti/ bai ro tsa na rakShi ta/ bal po ka na ka shrI la sogs pa sum bcu tsam
yod kyang/ thun mong ma yin pa'i slob ma lnga ni/ paNDi ta chen po pi to pa/ dharma a ka ra ma ti/ dbu ma'i ser ge/ bshes gnyen gsang ba/ sa'i snying po rnams ni jo bo dang
rtogs pa byin brlabs mi mnyam yang/ mkhyen pa mnyam pa tsam du grags so/ gnyis pa bod du byon tshul ni/ gangs ri'i khrod 'dir rab tu byung ba dang/ skye bo phal che bas
chos thob cing bka' drin gyis khyab pa las/ de rnams kyi nang nas/ chos brgyud 'dzin pa la/ slob ma grags che ba byon tshul dang/ slob ma mchog byon tshul lo/ dang po
ni/ mnga' ris skor gsum nas/ lha byang chub 'od/ lha pho brang zhi ba 'od/ lo chen rin bzang/ rgya brtson 'grus seng ge/ nag tsho lo tsA ba/ lo chung legs she/ mang yul lo
tsA ba grags 'byor shes rab/ 'bro lo tsA ba shes rab 'od/ lo tsA ba dge blo/ lo tsA ba shAkya blo gros/ gi mi sgom chen/

'dul 'dzin gzus rdo rje rgyal mtshan/ gnas brtan gser bso rnams byon pa las/ lha btsun pas jo bo chen po'i chos mang du mkhyen/ 'jig rten dbang phyug gi zhal gzigs/ mngon shes
lnga thob/ lo chen rin bzang rigs kha che'i g.yu ri g.yu sgra bya ba/ yab gzhon nu dbang phyug/ yum cog ro shes rab brtan ma/ lcam sring bzhi yod pa'i gcen shes rab dbang
phyug gis gcung rin chen dbang phyug tu sku skye ba bzhes/ dgung lo bcu gsum la mkhan po legs pa bzang po las rab tu byung ste/ mtshan rin chen bzang por gsol lo/ de'i
mod la 'dul ba rgya cher 'grel thugs su chud/ de nas rgyal po'i bkas kha cher byon/ lo tsA mkhas par bslabs/ paNDi ta kA ra rnam gsum sogs rgya gar gyi paN grub du ma
la gtugs/ theg pa mtha' dag gi chos la sbyangs/ bstan pa la bya ba rgya cher mdzad/ a ti sha dang pu rang du mjal te/ gu ge khri thang pas mdzad pa'i lo chen gyi rnam thar
las/ dgung lo brgyad bcu rtsa bdun la mjal bar gsungs/ ji ltar mjal ba'i tshul gong du bshad la/ gzhan yang yo ga/gsang 'dus/ bde mchog sogs kyi dbang dang/ rgyud kyi bshad
pa/ man ngag sogs theg pa gong 'og gi chos mtha' dag gis thugs tshim par mdzad/ rdo rje rnal 'byor ma'i byin brlabs gnang bas rtogs pa khyad par can 'khrungs pas lhag
par dad de/ lha rten dang dpe ma gtogs pa gang yod phul/ jo bos dbus su lo tsA la 'gro dgos gsungs pas/ nga rgas pas mi nus zhus/ 'o na sgrub pa gyis gsungs pas mnyes te/
lo tsA ba chen po la paNDi ta'i bla ma drug bcu yod kyang/ jo bo nyid ma gtogs pa gzhan rnams kyis sgrub pa la

ma chud/ de nas lo tsA bas sgo gsum rim du byas pa la/ dam bca' ba'i yi ge gsum bris te sgrub pa mdzad pas/ gsang 'dus dang/ bde mchog gis zhal gzigs/ dgung lo dgu bcu rtsa
brgyad pa dgun zla tha chung gi tshes bcu bdun skar ma nya pa mod pa'i nyin mkha' spyod du gshegs par gu ge khri thang pas gsungs so/ rgya brtson seng ni/ gtsang stag tshal
du 'khrungs/ rten dge gnyen/ phyis rab tu byung ba mdzad/ rgya gar du jo bo la chos mang du gsan/ 'jam dbyangs kyi sprul par chos kyi 'byung gnas su bshad cing/ bal por
sku gshegs/ lo tsA ba nag tsho ni/ yul gung thang gdung nag tsho/ mtshan tshul khrims rgyal ba/ 'dul ba 'dzin par grags/ rgya brtson seng la mngon pa mkhas par bslabs/
dgung lo nyer bdun la rgya gar du jo bo chen po spyan 'dren du byon/ lo bcu dgu'i bar du tshul bzhin bsten/ thun mong gi yon tan rnams rdzogs par mdzad/ nag tshos snye thang
nas mnga' ris su 'byon khar/ jo bos bslab bya mang du mdzad de/ dam tshigs gsum bkod kyi sku phyag tu bzung nas byin brlabs mdzad/ 'dul ba mdo rtsa dang/ gsang ba 'dus
pa'i rgya dpe dang/ 'gro chos su thun mong ma yin pa'i spyan ras gzigs kyi sgrub skor sogs sbas chos nyi shu gnang ste lung bstan mang du mdzad/ jo bo rang gi sku 'the
bong tsam seng ldeng la bris te ga 'ur bcug nas/ gung thang pa'i dpung pa la btags/ mnyes mnyes rgya chen mdzad/ jo bo la gung thang pas kyang lan gsol te/ phyi gzhag rnams
'brom la gzhag/ rnal 'byor pas kyang nag tsho la bslab bya ji ltar mdzad pa'i tshul rnams snye thang du mdzad pa'i zhu lan dang/ rnal 'byor pa'i

gtod yig tu grags par gsal lo/ de nas mnga' ris su byon nas/ lung bstan pa bzhin sgrub pa mdzad pas/ 'jam dpal rdo rje/ sgrol ma yi ge drug pa rnams zhal gzigs/ mngon shes
kyang mnga' la/ de las slob brgyud phyag ser ba sogs byon tshul 'og tu 'chad do/ lo chung legs she ni/ 'khrungs yul mnga' ris pu rangs pa/ bal por thang bi ha ra bya ba rgyal
pos bzhengs pa'i gtsug lag khang du/ rngog rin chen rgyal mtshan gyis zhu sna byas te jo bo dang mjal/ rdo rje 'byung ba/ gtsug dgu khams gsum rnam rgyal gyi dkyil mchog/
stod 'grel dang bzhi'i rgya dpe/ gsang 'dus kyi chos skor zhu ba'i rten du phul nas/ jo bo dang lo tsA bas bsgyur/ de nas yo ga rnam gsum gsungs te/ bod du jo bo'i
yo ga'i 'khor 'dus pa dang po lo chung legs she yin gsung/ lo tsA ba dge blo ni/ lo chen gyi slob ma rig pa can gyi khye'u lnga'i nang nas/ gnyis kha cher tshad pas grongs/
gsum pa ni rma lo tsA ba dge ba'i blo gros/ mang wer gyi lo tsA ba byang chub rtse mo/ ljang lo tsA ba rin chen gzhon nu las dang po ste/ lo chen la mkhas par sbyangs/
jo bo chen po'i drung du chos mang du zhus/ yun ring du bsten cing lam sgron sogs 'gyur mang du mdzad do/ go mi sgom chen ni/ jo bo la lo chen gyis rnal 'byor rgyud kyi
skor gsan pa'i dus su sbyong rgyud dang/ gtsug dgu'i dbang dang/ rgyud kyi bshad pa sogs gsan te/ da lta yang go mi nas brgyud pa ma chad par bzhugs te/ kun rig sogs sgur
lugs su grags pa rnams so/ gzus rdo rje rgyal mtshan gyis/ dang por klu mes can du byon te/ mdo rtsa 'grel pa dang bcas pa sogs 'dul ba'i gzhung rnams

la mkhas par sbyangs/ de nas jo bo'i drung du theg pa che chung gi chos mang du gsan te/ ngas bslabs pa'i chos thams cad kyang lam du song gsung/ 'di la bu chen bzhi ste/ stod
du zhang zhung pa rgyal ba'i shes rab/ 'jims su gzhon tshul/ dbus su 'brom seng dkar/ stod pa ye shes bla ma/ de rnams kyi slob ma rgya 'dul 'dzin yin la/ 'dis dgung
lo brgyad bcu rtsa lnga bzhugs/ gra grwa pa 'dul ba'i bshad nyan pher ba stong lhag byung ste/ bod du 'dul ba'i bshad gra grwa rnams dang/ 'dul 'dzin gser ri'i phreng ba
lta bu byon pa rnams phal cher 'di las 'ched cing/ a ti sha nas brgyud pa'i chos skor la nyams len mdzad pas slob brgyud du gyur pa yin no/ glo bo'i yul nas ston pa yang
rab sogs dang/ gtsang stod nas brag ston che chung gnyis/ leng 'brog che chung gnyis byon/ gtsang smad nas 'gar 'gos yol gsum zhes grags che bas cung zad bshad na/ dang po
'gar dge ba gsal gyis jo bo la mdo sngags kyi chos mang du zhus/ khyad par du lu yi pa'i dbang bka'/ lha sbas kyi 'grel pa la brten pa'i bshad bka'/ chos tshan dgu la sogs
pa'i rdzogs rim yongs su rdzogs par gsan nas/ des lha rje stod pa stengs pa zla gsal sogs la brgyud pa da lta yang ma chad par 'dug go/ rje 'gos ni/ rus 'gos/ yab yum
rus gcig pas khug pa/ lhas phug tu 'khrungs pas lha btsas te/ gyi co zla ba'i 'od zer dang 'grogs te rgya gar du byon/ spyir paNDi ta bdun bcu/ mkha' 'gro'i bla ma gnyis
rnams la chos gsan/ de'i tshe paNDi ta mnyam po la'ang 'dus pa la kha zin che bar snang bas/ thog mar gsang 'dus la

slob gnyer mdzad de/ 'dus pa la mkhas pa'i paNDi ta bcu tsam bsten pa'i yul bhaM ga la'i mkhas pa chen po dI pam kA ra zhes pa/ rgya gar du 'dus pa gsan pa'i dpon slob yin
la/ jo bo'i gsang 'dus 'phags skor thams cad mnga' zhing/ bod du yang chos mang du gsan te/ rtsa ba'i slob ma yin/ spyir sngags thams cad/ khyad par du gsang ba 'dus pa la
mkhas par grags/ 'di la slob ma rgyud kyi ka ba gtsugs pa bzhi/ man ngag gi gdung theg pa brgyad/ las tshogs dang phrin las la mkhas pa lcam dang dral ma ltar dpag tu med
pa byon no/ yol dbang ni/ sku mched gsum ste/ yol drang song/ yol thog 'bebs dang gsum ka jo bo'i dngos slob yin yang/ 'dir dang po ste/ jo bo gtsang nyang tshe gnas su
phebs dus/ jo bo'i zhal nas da nang tho rangs nam mkha' la hrIHdkar po sgra dang bcas pa zhig byung/ bcu gcig zhal gyi sku li ma 'di la phog/ de las 'od 'phros bod thams
cad 'od kyis khyab nas/ 'od de ban chung gzhon nu gcig la phog pas/ de'i sgyu lus 'od gsal du shar ba rmis gsung/ nyi ma rtse shar yol chos dbang btsun chung lo bcu drug
lon pa cig gis dar dang gser phul/ bdag la thugs rje chen po'i gdams ngag cig zhu zer bas/ jo bo dgyes nas bcu gcig zhal gyi sku de yang gnang/ spyan ras gzigs dang/ rta
mgrin sogs kyi chos skor rnams snga phyir rdzogs par gnang/ thugs rje chen po zhi khro mang du zhal gzigs te dngos grub brnyes so/ gzhan yang stod lung pa gnam gyi rdzing
kha ba mal shes rab sems dpas/ jo bo la yun ring du bsten te bsgoms nas smin mtshams nas 'od zer byung/ de'i rjes su

sems bcug nas bsgoms pas/ zhing khams mang po mthong ba byung ste/ jo bo la lam du 'gyur ram zhus pas/ zhi gnas kyi cha mthun yin/ bla ma mtshan nyid dang ldan pas zin na lam
du 'gyur gsung/ yang lan gcig snye thang na jo bo'i gzims chung du khong rtogs pa 'bul ba la/ khu ston gyis lkog nyan byas pas/ sa thob pa tsam du mngon te/ khong phyir
byung ba'i rjes/ khu ston gyis jo bo la/ de su lags/ rtogs pa ji tsam du 'dug zhus pas/ mal shes rab sems dpa' bya ba theg pa chen po'i sbyor lam drod la nye bar 'dug gsung/
de gar song zhus pas/ kho rkang mgyogs kyi dngos grub thob pas klung shod ngar gyi la la sleb song/ ra sgreng la 'gro bar 'dug gsung/ 'dis stod lungs tsha thog gi dgon
pa btab ste/ spyan snga'i rab byung mdzad pa'i mkhan po yin no/ dbus nas khu rngog 'brom gsum grags che bas 'og tu 'chad do/ gzhan yang rtog byang chub 'byung gnas/ glan
ye shes shes rab/ zhang sna nam rdo rje dbyug gsum la/ theg chen gdung rgyud brtan mdzad gsum du grags/ ka bha ya shAkya dbang phyug/ rag shi ston pa tshul khrims 'byung
gnas/ rma ston pa shAkya byang chub/ dar ston pa byang chub gsal/ rba ston pa g.yung drung rin chen/ gar li ston pa yon tan g.yung drung / rgyus ston pa chos kyi rgyal
po/ bang ston byang chub rgyal mtshan/ 'dang ljang ston pa/ zhang sna chung ston pa/ lhab mi ston pa shes rab 'od zer te dbus kyi ston chen bcu gcig go zhang btsun yer
pa ba ye shes 'bar/ sa phug pa zhu sgom/ mkha' ru ba chen por grags pa snga ma ste/ sgrub pa rtse gcig tu mdzad pa gsum mo/ gzhan yang rngog sgom yon tan rgyal po/ sgom pa
dad pa bla ma

rnal 'byor pa g.yung drung rgyal mtshan/ sum pa mthu chen/ sgro Arya byang chub/ khu seng ge rgyal mtshan rnams byon/ zhang btsun yer pa ba ye shes 'bar ni/ rje btsun byams
pa la chos gsan par gsungs shing/ spo to ba'i gnas kyii slob dpon yin la/ phyis kyi zhang yer pa ba bstan kya'o/ bla ma zhang gi bla ma dang mi gcig la/ de rnams jo bo chen
po'i thun mong ma yin pa'i slob ma yin no/ gzhan yang mar pa lo tsA la dbang rin chen phreng ba gnang/ khyung po rnal 'byor la sems skyed/ byams chos/ bde mchog/ gsang
'dus/ gshed skor dang bcas pa gnang/ mar pa do pa dang/ pu rangs lo chung la bde mchog gi skor rnams gnang/ ba ri lo tsA ba la sgra'i skor rnams gnang ste/ mdor na gangs
ri'i khrod 'dir kun la bka' drin gyis khyab par mdzad do/ khams nas rnal 'byor pa chen po/ dpal ldan dgon pa ba/ rnal 'byor pa shes rab rdo rje/ phyag dar ston pa dang
bzhi la khams la sku mched bzhi zhes grags pa cung zad bshad na/ rnal 'byor pa chen po 'khrungs yul mdo smad tsong kha/ yos bu lo pa/ gdung rus lung/ mtshan byang chub rin
chen/ lo sum bcu rtsa gnyis la dbus su byon/ jo bo dang thog mar mang yul bzoo gnas su mjal/ lo dgu bsten no/ dpal ldan dgon pa ba mdo khams stod kyi 'dan ma/ sga pa'i
sgrol ma lha khang pa/ gdung rus 'jeng/ 'brug lo pa/ mtshan dbang phyug rgyal mtshan/ mdo khams nas dang po skam po ri pa bya ba'i grub thob cig la gtad nas byon/ mnga' ris
na paNDi ta byon 'dug bya ba gsan pas/ jo bo dang nyan tsho gnas rnying du mjal/ rnal 'byor pa dang gnyis la/ jo bos thun mong gi chos bzhis snod rung du mdzad nas/ lha
'di dang las 'brel 'dug gsung ste/ dam tshig gsum bkod kyi sgrub thabs gnang nas bsgrubs pas/ bzlas pa

stong phrag brgyad brgyad song nas zhal gzigs/ jo bo lo dgu bsten/ rnal 'byor pa shes rab rdo rjes/ jo bo lo lnga bsten cing/ rngog legs she dang lhan du bzhugs te gsang phur
sku gshegs so/ phyag dar ston pas kyang jo bo lo lnga bsten te/ snye thang du bod ston rnams kyis phar phyin gsung bar zhus pas/ thog mar paNDi ta'i lugs dang/ de nas
jo bo nyid kyi bzhed pa ston pa bzhi'i sgo nas 'khrid tshul gsungs pa/ phyag dar ston pas zin bris su btab pas shin du legs pa cig byung/ phar phyin khams lugs mar grags
te/ khong phar phyin la rtsal thon par gsungs/ gnyis pa chos brgyud 'dzin pa'i slob ma mchog byon tshul la gsum/ bshes gnyen ston pa byon tshul/ dge bshes gsang phu ba byon
tshul/ nag tsho'i rjes slob byon tshul lo/ dang po ni/ de rnams kyi nang nas jo bo chen po'i chos kyi brgyud pa 'dzin pa'i mchog 'brom ston pa rgyal ba'i 'byung gnas yin
te/ 'khrungs yul byang rtsa sgye mo phyogs su mdzad/ gdung rus 'brom gyi nang tshan brag gsum/ yab stag gsum sku gzher/ yum khu lde bza' gnyis kyi sras su shing pho 'brug
la 'khrungs/ gzhur zhang po'i sar g.yung chos mgon la klog bslabs/ slob gnyer mdzad kyi yod pa'i dus/ rgyal gyi zhang chen po la dge bsnyen gyi sdom pa blangs/ de nas
dgung lo bcu bdun bzhes pa la/ se btsun dbang phyug gzhon nu khams nas yar byon/ rgya gar du 'byon par bzhed de/ bal yul bar byon/ lo gcig na slar log pa dang mjal/ 'khrid
par zhus pas sang red shog gsung bas/ tshong pa dang 'grogs te byon/ khams 'dan ma'i yul du lo hril po

bcu dgu se btsun la bsten/ mdo sngags kyi chos mang du gsan/ mkhas par gyur te dge bsnyen chos 'phel du grags/ snying rje pad dkar du/ byang phyogs su bstan pa la dad pa lhar
skye zhing/ rab byung chos bzhin mi spyod pa log par lhung/ der dge bsnyen chos 'phel zhes pa rdzu 'phrul dang ldan pa 'byung zhes pa dang/ sangs rgyas phal po cher/ byang
phyogs su dge bsnyen chos 'phel bya ba 'byung zhes 'brom ston pa lung bstan/ 'brom gyi dgongs pa la/ dal 'byor mi lus thob par dka' ba rnyed pa'i dus 'dir/ chos rnal
ma cig byed na 'di tsam gyis chog gam mi chog/rgya gar mkhas pa cig la 'dri ba la/ bar du lo tsA ba mi dgos pa byed dgongs te/ paNDi ta rgya'i tsher ma bya ba la bi brta
la sogs pa bslabs/ kha gcig smr-i ti dznyA na dang gcig par 'dod/ de la lo tsA mkhas par bslabs/ der se btsun gyi zhal nas/ pha dang 'phrad par song gsung ste/ dgung lo
so brgyad 'gro ba la yar byon/ byang 'phrang kha sog chu khar phebs/ 'phrang kha ber chung gis ra sgreng gi dgon pa phul/ mnga' ris lha bla ma bas paNDi ta spyan drangs te
phebs pa sngar nas gsan kyang/ de'i tshe ring po mi thogs par rgya gar du 'byon par 'dug zer bas/ mtshan thos pa tsam gyis lhag par dad pa skyes te yar byon/ jo bo dpon
slob pu rangs na bzhugs pa la/ sgrol ma'i zhal nas/ da ni zhag gsum dro dang bzhi na bod kyi u pA sa ka 'byon pas byin gyis rlobs shig gsung/ jo bos kyang de'i sta gon mdzad/
u pA nye ba/ a sa ka gnas pa ste

mtshams sbyar bas/ u pA sa ka nye bar gnas pa'am/ dge bsnyen la 'jug la/ pa'i ring po chad pa dang/ si ka ces pa ma dag ste/ u pa si ka dge bsnyen ma la 'jug go/ de nas rta'i
lo rang lo so dgur pa la jo bo dang mjal/ byin gyis brlabs/ dbang bskur/ 'jam dpal rdo rje'i sku yang gnang/ khyod bla ma rnams dang sgrol mas lung bstan pa'i slob ma
yin pas nga'i rtsar sdod/ nga'i bka' brgyud 'di la gsol ba thob dang byin brlabs yod kyi/ byin brlabs 'byung gi gsung/ de'i tshe jo bo nyid kyang rgya gar du ldog par bzhed/
lo tsA ba yang sngar gyi chad yod pas phar gdan 'dren bzhed pa la/ ston pas kyang bzhugs par zhu ma nus/ 'on kyang thabs mkhas pas/ dbus na rgyal blon gyi gtsug lag khang
yod tshul dang/ dge 'dun gyi sde mang du bzhugs pa rnams jo bo phebs par mos tshul dang/ bod ston rnams la yang chad pa yod pa bzhin phrin yig btang ba sogs gong du
bshad pa ltar/ dka' ba du mas bod du spyan drangs te/ ston pas lo bcu gsum tshul bzhin du bsten cing/ bshes gnyen ston pa la bla ma lnga yod pa ni/ dang por klog bslabs pa'i
slob dpon gzhu'i kun dga' ra ba'i g.yung chos mgon rgyal gyi zhang chen po/ se btsun dbang phyug gzhon nu/ paNDi ta sgra'i tsher ma/ jo bo ni 'gran gyi do med yin la/
spyir jo bo'i chos thams cad thugs la mnga' ste/ mi 'chug bsdams pa las kyang jo bo'i zhal nas/ gzhung bzang khyod ni tshangs spyod sdom pas phyug/ smon 'jug sems bskyed
lag len snying rjes mdzad/ dbang bzhi yongs rdzogs gsang ba phyir mi ldog/

sdom gsum khyod kyi rgyud la rdzogs par gnas/ de dag kun gyi lam rim lag len rnams/ rim pa bzhin du khrid du bskyangs pa las/ kun la thogs med khyod kyi blo la rdzogs/ gzhan
yang bslab btus spyod 'jug la sogs pa/ don yod go ste sems la phan pa'i chos/ brgya dang bcu gsum dag par khyod kyis bslabs/ gsang ba gzhan la bstan par dka' ba yang/ sbas
pa'i chos rnams khyod kyis lon par mdzad/ khyod ni zhu mkhas kho bo snod la rtog/ lha rnams kun la bag chags gzhag pa'i phyir/ sgrub thabs stong phrag nyi shu rtsa bzhi'i
khrid/ kho bo phyogs 'dir bos pa'i dgos pa dang/ sdom gsum don du gnyer bar 'dod pa la/ so sor lag len rim par bkrol ba lags/ shes zhes sogs mang du gsungs so/ khyad
par du rgyal bas lung bstan pa shing rta chen po gnyis kyi gdams pa'i bcud/ rgyal ba'i bka' bstan pa thams cad 'gal med du nyams su len pa'i lam ma nor ba'i gdams ngag a
ti sha la mnga' ba de/ gtso bor ston pas thob par mdzad cing/ bshes gnyen ston pa'i rjes 'jug sku mched gsum la sogs pa rnams la yang/ bka' gdams pa zhes mtshan du grags
la/ ston pas mdzad pa'i lha chos bdun ldan chung ba las/ ngo mtshar bka' ni sde snod gsum po ste/ gdams pa skyes bu gsum gyis phyug pa yin/ bka' gdams rin chen gser gyi
phreng ba la/ 'gro ba gang gis bgrangs kyang don yod 'gyur/ zhes pa nas/ bdag gi bla ma 'gran gyi do med 'di/ tshul khrims gos can lta ba'i rnal 'byor pa/ ye shes lus can
mtshan dang dpe byad ldan/ log pa'i chos las nges par 'das pa yin/ e ma ya mtshan bsam gyis mi khyab

pa'i/ bde bar gshegs pa rgyal ba gnyis pa 'di'i/ brgyud par bcas pa'i rjes su 'brang du byung/ de yis kho bo bod du lus blangs kyang/ bsod nams mi chung shin du skal ba bzang/
zhes pa'i bar du gsungs so/ de ltar mjal ba'i dus dang / bsten pa'i lo grangs 'di las gzhan du 'dod pa ma dag par mngon no/ jo bo dga' ldan du gshegs nas ka ba shAkya
dbang phyug sogs bod ston rnams kyis/ jo bo'i 'das mchod snye thang du gtang/ ston pas jo bo'i gdung dang rten gsum sogs spyan drangs te/ shing mo lug gi lo la ra sgreng
du byon/ dgon pa'i sa dpyad gzigs pas shin du legs par dgongs te/ brag seng ge'i zhol du rnal lam brtags pas/ dbu rtse'i sa na gser gyi mchod rten 'dug pa'i 'od zer las/
dbu rtse gandhi ra ser lhag ge ba mang po byung nas/ bod yul thams cad 'od kyis gang bar byas te/ tshur 'dus shug pa'i gseb thams cad gang ba dang/ gzhan yang rtse 'phying
dkar ba mar gyi phung po dang/ pha bong thang rin po che'i phung por song ba la sogs pa'i ltas khyad par can mang po rmis te/ nang par sum pa mthu chen dang/ rnal 'byor
pa/ dgon pa ba gsum gyis ltas bzang zhus pas/ bzang gsung nas/ dgon pa 'debs par thag bcad/ sa 'dul la brgyad stong pa 'grel pa dang bcas pa gsungs/ me pho spre'u lo la
dgon pa gong dang/ gzims khang rnams btab/ me mo bya'i lo sa ga zla ba'i tshes gnyis la sa chog mdzad/ dpal gsang ba 'dus pa lha bcu dgu'i thig btab ste/ ka gnyis ma'i rmang
bting/ gur dkar phib/ jo bo'i gdung dang/ dngul gdugs can/ 'jam dpal rdo rje la sogs pa bzhugs/ zo bo bi ri rnal 'byor bya bas

ka gnyis ma rgya phibs/ khyams stod ka ba bcu gnyis rnams bya lo rang la grub par mdzad/ de nas na ning chu mo yos yan la 'das lo bzhi brgya dang nyi shu rtsa bdun song/ rten
gsar du bzhengs pa rnams kyi rab gnas sogs/ rnal 'byor pa gong 'og gis grogs mdzad de phun sum tshogs par grub nas/ jo bo'i gdung bzhugs pa'i khyung mgo can grub/ 'di
man chad la byed pa po cig 'ong gi gsung nas/ 'dzin rdo yon tan 'bar pa khyod 'jig rten gyi shes che ba yin gyis/ kho bos tshe 'di'i rnam rtog spong blo cig bgyi gsung ste/
'jig rten mkhyen pa rnyed dang ma rnyed dang/ zhes sogs gsungs shing/ 'jig rten chos brgyad mgo snyoms mdzad do/ de dus rnal 'byor pa phyag khri mchog jo bo lo lnga bsten
pa de ra sgreng na bzhugs pa/ kho bo mtshams shig byed pa yin gsung nas/ 'jig rten gyi rnam par rtog pa la mtshams po che mdzad de/ shug gseb na gang dgar bzhugs nas
rtse gcig tu sgrub pa mdzad/ dgung lo zhe gnyis 'gro ba'i dus/ dge bshes ston pas 'khor gcig la bdud rtsi ka pA la gang bskur te/ phyag khri mchog la gtad pa gsol nas mkha'
spyod du gshegs so/ de ltar bshes gnyen ston pa thugs zab la bkyel che ba/ mkhyen pa rgya mtsho lta bu mnga' ba des/ mdo rgyud du ma nas lung bstan pa'i ra sgreng de bod
kyi sde pa gang gi yang phyogs su ma chad pa/ bi kra ma la shi la'i gnas chung/ jo bo'i gdan sa/ rnal 'byor pa gong 'og rnams kyi sgrub gnas/ bod kyi spyi mchod cig byung
gsung/ de yang sngon gyi yi ge las/ chos kyi rgyal po srong brtsan bgam btsan sgam po byang du mi rgod 'dul ba la byonadus/ ra sgreng du phebs te dbu skra gtor nas/ 'di
spos shing rgyas par gyur pa'i tshe

gnas 'dir nga'i sprul pa 'byung zhes gsung ba/ bshes gnyen ston pa yin par bzhed do/ 'dir smras pa/ spyan ras gzigs dbang sngon tshe chos rgyal tshul/ ding sang rgyal ba'i
'byung gnas skur bstan cing/ 'jig rten dbang phyug srid mtha'i bar du ni/ 'gro ba'i don mdzad su yis dpag par nus/ der sangs rgyas kyi bstan pa a ti sha'i chos srol dri ma
med pa rnams gtsugs te/ spyir las dang skal ldan gyi slob ma brgyad bcu tsam smin par mdzad cing/ khyad par du sku mched rin po che gsum jo bo nyid kyis snye thang du lung
bstan te/ 'brom rje thub pa'i bstan pa lnga stong gnas/ 'on kyang bod du chos spyod ji ltar dar/ bdag gis bstan pa dkrongs bskyed byas pa yin/ da ni legs par gzhi bzhengs
tshar ba yin/ chos 'di legs par bskyongs skyongs shig rgyal ba 'brom/ mtha' rgya byang nas bkyed cig snying stobs can/ lo rgyus rnam thar zung zhig khrel gzhung can/
pha gcig bu gcig yin no snying la soms/ shes zhes dang/ bdag gi bstan pa 'di ni khyod la gtad/ lo skor gcig gi bar du byang phyogs su/ tshon gyi char pa phob la gzhan don
mdzod/ de nas khyod kyi yon tan ma lus pa/ gang zag gcig gis blang bar mi nus kyi/ las can brgyad bcur bgos la mtha' rgya bkyed/ gtso bor sprul pa'i sku mched gsum po la/
gzhung dang man ngag thun mong gsum byin la/ lhag chad med par rang gi gdan sa gtod/ gnas kyi gdan sar a mes chen po bskos/ de nas zhen cing chags pa ma byed par/ dga'
ldan gnas su bdag gi drung du shog/ ces bshes gnyen ston pa bstan pa'i bdag por byin gyis brlabs shing/ chos kyi gdan sa sku mched gsum dang/ gnas kyi gdan sa rnal 'byor
pa dang/

bcas pa lung bstan cing/ las can brgyad bcu'i nang nas grags che ba gong du bshad pa'i khams pa sku mched bzhi dang/ gzhan yang khams nas rnal 'byor pa byams pa'i blo gros/
yongs rdzogs rnal 'byor pa/ lho brag nas rnal 'byor pa phyag khri mchog/ btsun pa dge skyong/ bi ri rnal 'byor pa/ stong btsan na mgo kyu ra gzhon nu 'od zer/ lhab mi shes
rab g.yung drung/ sgom pa rin chen bla ma/ gtsang pa jo pad/ ka ba rgya dkar/ mar pa jo legs/ bran ka jo btsun/ sum sgom dbang phyug 'od zer/ rnal 'byor pa g.yung drung
rgyal mtshan te 'di rnams jo bo dang ston pa thun mong ba'i slob ma yi dam gyi lha zhal gzigs pa/ skyes bu chen po'i lam la zhugs pa sha stag go sras kyi thu bo sku mched
gsum yin la/ kha cig kham pa lung pa dang sku mched bzhir yang 'dod de/ 'dis yung ba'i kham lung du/ dgon pa btab 'gro don mdzad cing lo dgu bcu rtsa gcig bzhugs/ gzhan
yang zhang ye shes rgyal mtshan/ brag rgyab pa gnyan ston shaka 'byung/ mnga' ris 'dul 'dzin/ rgyug pa'i zhang chen po/ rnam thar gtsang ma'i ka kyog pa chen po/ 'dzin
sgom yon tan 'bar/ sgro byang chub tshul khrims/ a mi thar pa rgyal mtshan/ a mes sman rgan la sogs pa de rnams bshes gnyen ston pa'i slob ma thun mong ma yin pa grags che
ba rnams yin no/ de ltar slob ma rnams smin par mdzad de lo dgur bstan pa'i mnga' bdag mdzad nas/ drug bcu rtsa gcig sa 'brug lo tshul zhugs zla ba'i tshes nyi shu la ra
sgreng nas/ rje btsun byams pa'i drung na/ jo bo lha'i bu nam mkha' dri ma med pa zhes pa'i drung du gshegs/ bka' gdams glegs bam las/ ston pa lha'i bu rgyal ba rgya mtsho/
ka ba shAkya dbang phyug/ lha'i bu shAkya dri med/ rngog legs she/ lha'i bu shes rab sgron ma/ lo tsA ba nag tsho

lha'i bu tshul khrims ldan zhes 'gyur bar gsungs so/ de'i srol 'dzin byon tshul la gsum/ ra sgreng du byon tshul/ sku mched gsum byon tshul/ de las 'phros pa byon tshul lo/
dang po ni/ rnal 'byor pa chen po ston pa yang lo dgu bsten/ ra sgreng gi gdan sa lo bcu gnyis mdzad pa'i ring dgon pa gong nas phyir byon/ da lta dbu rtse ka ba bcu drug
ma'i sa der gzims chung mdzad/ de dus zhang 'phrang kha ber chung gi sras/ dgra bcom/ de'i sras dar ma ye shes kyis/ ka gnyis ma'i khyams smad/ khyams chung nag tshang
gsum mdzad de/ rab gnas rnal 'byor pa chen pos mdzad/ sa tra mang du gtsugs/ gdul bya du ma smin par mdzad de/ dge 'dun sum brgya tsam 'dus/ drug bcu rtsa gnyis pa 'brug
lo rgyal zla ba'i tshes brgyad la ra sgreng nas thegs/ dpe la lar/ rta lo sa yos la thegs pas bdun bcu tham pa bzhugs zer ba yang snang ngo/ de nas dpal ldan dgon pa ba gdan
sar bskos/ ston pa lo dgu bsten/ rnal 'byor pa dang 'dra/ ra sgreng gi gdan sa lo bcu mdzad/ dgon pa gong ma rang du bzhugs nas sne'u zur pa la sogs pa'i slob ma mang
du smin par mdzad de/ drug bcu rtsa bdun pa khyi lo'i mngon bar byang chub pa'i nya la ra sgreng nas thegs/ dgon pa ba la slob ma mang du byon pa'i mchog bu chen/ rgyu ni
rlung shod rgyug pa'i zhang ka ma ba shes rab 'od/ kha rag sgom chung/ rog phyor phu ba smra ba'i seng ge/ mtha' bzhi sgom pa/ 'phan yul rgyal du gnyan sna mo ba dang/
'bre ko te lung pa tshul khrims rgyal/ dar yul du chu sgom gzhon nu snying po dang/ 'tshur sgom ye shes rgyal mtshan gnyis/ 'phan yul snya ra dben mor 'gar 'dul 'dzin/ spras
thong pa sar sne'u zur pa rnams so/ de rnams kyi nang nas

chos brgyud 'dzin pa'i mchog sne'u zur pa yin te cung zad 'og tu 'chad do/ de rnams rnal 'byor pa dang thun mong ba'i slob ma yin kyang dgon pa ba'i bu chen du drangs song
kha rag sgom chung ni gtsang du sku 'khrungs/ lam po gnas su mkhan po mar sgom la rab tu byung ste/ mtshan dbang phyug blo gros su btags/ dang por sbas sgom bsod nams rgyal
mtshan ye shes yang zer bya ba jo bo'i slob ma gcig la chos gsan/ de nas ra sgreng du byon loo drug bzhugs nas rnal 'byor pa dang/ dgon pa ba gnyis la chos mang du gsan/
gtsang bu'i thugs dgongs la da ni rang gis kyang chig kya thub zer 'ong snyam ste/ nyung ma'i sa bon phul gang khyer nas sprags kyi sme'u ke rur byon/ dbyar lo thug gsol/
dgun nyung thug la phyed thun re btab nas gsol kyin lo bcu gcig tu sgrub pa rtse gcig mdzad/ de nas kha rag tu byon nas sgrub pa mdzad pas kha rag sgom chung du grags/
kha gcig mtho chos dang ang yig bdun bcu rnams sprags su mdzad zeer te/ rnam thar na kha rag shar du mdzad gsung ngo/ 'dis rnal 'byor pa gong 'og gi gsung la brten te/
lam rim don tshan bcu gnyis su bsdus pa mdzad de/ kha rag skor gsum du grags pa'i gcig gi rtsa ba yin no/ bdun bcu rtsa lnga pa la gtsang gi phug nag po bya bar sku gshegs
khar/ lo pa la/ skyes pa'i yul spongs/ nye du dang thag bsrings/ bshes gnyen rtag tu bsten/ khrul hrul po'i gos gyon/ dman pa'i sa bzung/ ngan pa'i zas zo/ rgya skad chu
bzhin du 'thung la sgrub pa gyis gsung ba'i gdams ngag gnang ste/ rus pa lhag rol bsdus la/ byang ra sgreng na dpal ldan dgon pa ba'i sku 'bum yod pas/ de'i grib ma dang
ser bu 'phog sar bskyol zhig gsung ste/ de ltar byas so/

de nas ra sgreng du dpal ldan dgon pa ba'i rjes su spo to bas gdan sa lo gsum mam gcig mdzad kyang zer te zhang chos rgyal la sogs pa khams pa ma rungs pa 'ga' zhig gis bzhugs
dbang ma byung ba dang/ spo to ba rang gi rnal lam du yang zhing pa ma dul ba sogs byung bas/ der ma bzhugs par sku mched gsum pos dka' thub kyi ri sul rnams su drang
srong gi spyod tshul gyis/ gnas nges med du thugs dam dang gzhan phan gang 'phel mdzad pas/ ra sgreng du gdan sa la bar stongs lo sum bcu tsam dang/ chos tshugs la yang
dar rgud cher byung/ de nas sku mched gsum gshegs nas lo gcig gnyis na mtha' bzhi sgom pa bya ba ston pa la yang thug cing/ sku mched gsum gyi slob ma yin pa yi dam gyi lha
mang po zhal gzigs shing/ gzhan don phrin las la dbang 'byor ba des/ bla ma'i gdan sa nyams pa'i gtam gsan pas/ ra sgreng du byon gnas tshul rnams gzigs te/ shar ba pa
bzho'i khang pa gnas na bzhugs pa dang/ bya yul ba chen po/ glang ri thang pa/ ka ma ba/ lor sdings po ba rnams kyi drung du byon nas/ khyed rnams bla ma'i gdan sa la phyi
mig blta na dus la bab nas 'dug gsung ste bskul bas/ de rnams kyis grogs mdzad/ 'bul ba chen po byung ste pa tra yang mang du gtsugs/ bud med dang ra lug rnams phud/ chos
khrims shin du dam pa dang/ dge 'dun mang po yang bzhugs par mdzad de/ chos srol cher gtsugs/ tshogs dpon bshes gnyen mtha' bzhis lo shas su mdzad do/ khyad par shar
ba pas ka gnyis ma'i nub tu dbu rtse ka dgu ma gcig dang por bzhengs pa/ phyis dpon gyad pa dang/ zi gu chos grags gnyis kyis mgo byas bzang 'dus bcu drug bya bas bdag rkyen
byas nas/ ka chen

bcu drug yod pa/ sgo lhor bstan/ nyis thog gser 'bru gser bya gnyis dang bcas pa bzhengs/ de'i khyams smad sgang phyug po bya bas byas so/ spo to ba bzhud nas lo mang po'i
bar du mtha' bzhi la sogs pa bgres pa res gral dbu tsam ma gtogs/ gdan sar ming btags pa dang/ 'chad nyan sogs cher med la/ skabs shig tu rngog blo ldan shes rab la phul
bas/ gsang phu dang sbrel te lo kha yar du chos bar zla ba gcig gnyis tsam du bzhugs pa yang mdzad do/ de nas ka gnyis ma bzhengs nas lo dgu bcu rtsa gsum lon pa sa pho 'brug
gi lo la ka pa nyi shu rtsa bzhi ma bzhengs pa'i sbyin bdag 'phreng kha ber chung gi sras/ chos grags/ dgra bcom/ lhun po gsum/ lhun po'i bu spyan ras skyabs/ shAkya
skyabs/ ye shes skyabs/ padma skyabs dang bzhi 'ong / padma skyabs kyi bu jo yis/ jo rgyal gnyis/ jo yis kyi bu zhang ye/ se'o gzhon tshul/ thang po/ khams pa grags dang
bzhi'i nang nas/ se'o gzhon tshul des spyir ra sgreng gi skor du zhabs tog cher mdzad/ khyad par dbu rtse ka ba nyi shu rtsa bzhi/ ka gnyis ma'i shar phyogs su bzhengs par
'dood pa la/ rin chen sgang du sangs rgyas dben ston la sa dpyad zhus pas/ shar nub nas rdo gnyis khyer shog gsung ste/ de la gzigs pas/ shar phyogs klu'i rgyal po'i pho
brang la gnod par 'dug pas/ nub phyogs su gyis gsungs pas/ zhang 'od 'jo bas ra sgreng du lo bcu gnyis bzhugs pa'i bcu pa'i thog tu sa chog mdzad/ rmang bting/ de nas
lo gnyis pa lcags pho rta'i lo bdun bcu rtsa gsum pa bya zla'i tshes bcu bco lnga la thegs/ 'di 'phan yul 'jog po 'chad khar byon pa bshes gnyen nam mkha' 'bum gyi bla ma
de yin no/ de nas gzhon tshul gyis ka ba nyi shu rtsa bzhi nyis thog sgo lhor bstan/ spen bad gser 'brus mdzes pa byas/ de'i

khyams smad tsong kha shAka 'byung gis bzhengs/ de rnams kyi rab tu gnas pa sangs rgyas dbon ston gyis mdzad do/ zhang 'od 'jo bo gshegs kar/ dgon pa dang gdan sa 'od 'jo la
gtad kyang/ ra sgreng pa bshags rnams kyis ma phul bas/ sgang thang dkar bas/ thang dkar dang / ra sgreng sbrel nas lo nyi shu rtsa dgu gdan sa mdzad de/ chu pho bya la
thegs/ de rjes sngar gyi 'brel pos zhang 'od 'jo ba'i slob ma dgon 'od 'jo ba yang zer/ zhogs pa chen por grags pa des gdan sa lo bcu drug mdzad/ de nas sgang thang dkar
ba'i rjes la gnyis su gyes pas/ dgon gong 'og gnyis su grags par 'dug la/ phyis brgyud pas 'dzin pa 'di gnyis gong du smos pa rnams dang/ gdung rus gcig par mi 'dug cing/
dgon 'og ma ba'i brgyud pas bzung nas mkhan chen nam mkha' rgyal mtshan sogs rim pa gsum tsam song la/ dgon gong ma ba'i brgyud pa ni ma thos so/ phyis ka gnyis ma la 'byung
ba'i gnod pa byung nas/ bya btang rin chen bzang po dang/ bdag gi bla ma 'jam dbyangs rin chen grags pa gnyis kyis legs par bsabs pa'i tshul thos mod 'dir ma spros
so/ gnyis pa sku mched rin po che gsum byon tshul ni/ de ltar bshes gnyen ston pas ra sgreng du bka' gdams kyi chos srol rnam par dag pa gtsugs te bzhugs pa'i dus su/ 'phags
pa sku mched gsum gyis byon/ tshul bzhin du bsten te yon tan rnams rdzogs par mdzad do/ de yang bshes gnyen phu chung pa ni/ rgyal gyi kyi ra'i phu chung du lcags mo
lug la 'khrungs/ rus zur tshangs/ yab yum 'byor pa chung yang gser zho do bsnams nas/ rgyal lha khang du zhang chen po la rab tu byung ste/ mtshan gzhon nu rgyal mtshan du
btags/ khu ston la phar phyin 'grel pa don gsal tshar bcu bco lnga dang/ 'dul mngon la sogs pa

mang du gsan te thos pa cher mdzad/ snye thang du jo bo la chos kyi 'brel pa zhus pas/ btig pa dang 'khrungs su byung ste/ gang la lo bcu gcig yin zer yang zhen chags med pa'i
blo skyes gsung/ de nas ra sgreng du byon pas/ sku mched gzhan gnyis kyang byon te/ rten 'brel dang/ pha rol du phyin pa'i gdams ngag/bslab phyogs/ spyod phyogs kyi skor
rnams zhus/ lo bdun bsten/ khong rang la chos zhu mang du byung yang/ sha zug bzang po rang za ba'i dus yin/ gzhan la ster ba'i dus min gsung nas sgrub pa gtso bor mdzad
pas/ bdag las gzhan gces pa'i byang chub kyi sems dang/ chos thams cad bdag med par rtogs pa'i shes rab khyad par can 'khrungs/ yi dam mang po'i zhal gzigs/ nyams len
byin rlabs kyi brgyud pa'i bka' gtso bor babs/ de nas sku mched gsum 'bral med du sgrub pa gtso bor mdzad cing bzhugs/ phyis yung ba'i phu chung du bzhugs nas kyang sgrub
pa gtso bor mdzad de/ brag gi dkyil na gser bre yod pa mngon bar mkhyen nas phyag mkhar gyis reg pas rang bye ste/ bton pa'i rjes dang/ gzims khang gi nub na brag la phyag
'dzub gtsugs par sgrub chu dang/ zhabs rjes dang/ dbu zhwa'i rjes yin zer ba yang 'dug go 'di la slob ma grags che ba/ sha bo sgang pa dang/ 'ban tshul khrims rgyal ba
sku lus ma spangs par mkha' spyod du gshegs par grags pa dang/ zhogs su 'khrungs pa sdings pa shes Rab rgya mtsho dang/ zhogs phu'i karma brag pas rgyun du bzang spyod
la zhal 'don mdzad pa la/ chu len dus bde ba can gyi zhing der rab tu 'gro zhes pa'i skabs su mkha' spyod du gshegs pa sogs sgrub pa snying por mdzad pa nyi shu tsam byon
no/ spyir sku mched gsum gra grwa pa la ris su chad pa med pas/ chos kyis

'brel ba la khyad par med do/ de nas spo to ba gshegs pa'i gdung cha lngar bgos te/ cha gcig dang/ thugs bzhugs pa'i dngul gyi mchod rten khru bzhi pa gcig byas pa phu chung
bas gsan pas/ dngul las byas na nga'i grogs po'i gdung ma 'ongs pa na mi ngan gyis grogs mor spung nge 'ong dogs 'dug ste/ da byas rting rab gnas nga la bab pas/ dbyar
rgyal gyi do bo dgon par 'gro ba'i zhor la bya gsung nas/ tshul khar rab gnas mdzad/ tshul zhugs do bo dgon par bzhugs nas/ khyi lo'i ston yung ba'i phu chung du byon/ bdun
bcu rtsa drug bzhes pa rgyal zla'i nyi shu gsum la thegs/ la lar do bo dgon par sku gshegs zer ba'ang 'dug go/ bshes gnyen spo to ba ni/ 'khrungs yul spras bra bo thang/
gdung rus gnyos/ yab sku gshen srid la dbang phyug/ yum le mo bya ba'i sras su me mo yos la 'khrungs/ byis pa'i dus su yab kyi mchod gnas sba sgom bya ba la sgom bslab
par zhus pas/ khong gi zhal nas thos pa en re ma byas pa'i sgom mchan khung bas phu thag thung gsung/ byis pa'i dus nas byang chub kyi sems skyes thob tu mnga' bar shar
ba pa'i bstod pa las gsungs/ de nas yer par rdog byang chub 'byung gnas dang/ glan tshul khrims byang chub la mkhan slob zhus nas rab tu byung/ mtshan rin chen gsal du btags/
jo bo chen po dang yang de dus yer par mjal/ dge bshes ston pa byang du 'bul ba'i gser bsgrub pa la bzhud 'dug pas/ nag tshos lo tsA mdzad/ sgom rim tshar gcig gsan/
de nas khu ston gyi drung du byon mtshan nyid kyi chos mang du gsan/ yer pa'i zhang btsun la gnas kyi slob dpon zhus/ de nas ra sgreng du bshes gnyen

ston pa'i drung du dbyar de gdams ngag gcig zhus nas/ ston khams su 'byon dgongs pa la/ sku mched gsum lhig tu thog mar lam rim dang/ spyod 'jug gsan pas/ bdag ni grol ba don
gnyer la/ rnyed dang bkur stis 'ching mi dgos/ shes zhes pa'i skabs kyi man ngag gsungs pa'i thad du thugs snang 'gyur te/ tshe 'di'i rnam rtog skyur nas bshes gnyen bsten
pa yin gsung/ ston pa lo bdun bsten yon tan thams cad rdzogs par thob/ thugs rab che bas shin du mnyes/ ston pa gshegs khar sku mched gsum gyi thugs la 'jigs sar skyel
mas bor ba 'dra ba zhig yong bar 'dug na/ da su la brten snyam ste spyan chab byung bas/ mngon shes kyis mkhyen nas/ ngas khyed gsum gyi brten sa su yang ma mthong bas/
da phyin gsum yan/ lnga man dpung gdang 'chos la/ dge ba'i bshes gnyen mdo sde la gyis/ sems bzang por gyis dang/ khyad par can gcig dang 'phrad de 'ong cig gsung/ mdun
na jo bo legs yod pas sems bzang po bya ba byang chub kyi sems la zer ba ma lags sam zhus pas/ yin mod gsung bas/ de snga nas ma go rgyu med pa la/ des gsal btab pa 'dra
ba zhig byung nas/ de'i thabs lkog tu man ngag tu yang gsungs/ tshogs su lung dang sbyar nas kyang gsungs/ tha na bka' bkyon tshun chod kyis kyang/ de'i thabs gsungs nas
yod pas/ lo bcu gnyis tsam du mya ngan sangs pa 'dra ba cig byung/ phyis sems bzang po byed pa la/ khong rang dgos par song bas mya ngan la sangs dus ma byung gsung/ ra
sgreng nas byon te sku mched gsum dang po klu shod na mgor bzhugs/ de nas gnas nges med du sgrub pa mdzad/ thugs gting zab pas

yon tan 'di yod cher mi gsung yang/ byang chub kyi thugs rang 'khrungs kyi tshul du mnga'/ yi dam dpag tu med pa'i zhal gzigs/ mngon bar shes pa rgya chen po dang ldan pa'i
tshul bsam gyis mi khyab bo/ gzhan phan mdzad pa'i thog mar lam sgron/ yon tan mthas par bstod pa/ bslab btus sogs gsungs pas/ gra grwa pa sum brgya tsam byung/ de nas rim
gyis 'phel te gra grwa pa nyis stong tsam 'dus/ de thams cad kyang tshe 'di blos thongs pa sha stag yod par grags/ ram sding ma ba drung na bzhugs dus/ chas rkyen med
pas zas gos cung zad gnang ba la/ 'di ye mi gnang bar zhu/ bdag gi blo chud zos nas/ zad dus dge bshes kyis gnang ste 'ong snyam nas/ brnab sems skye zhus pas/ khyed ma 'dzom
snyam nas yi chad mi dgos/ nga gnas brtan bcu drug gi ma ba gcig yin pas/ nga dang mjal ba bsod nams che gsung/ phyis gnas brtan yan lag 'byung gi sprul par zhal gyis
bzhes/ zang zing gi dngos po bre gang yang 'dzin chags mi mdzad/ phyis spo tor bzhugs nas gzims chung ka gnyis ma dpe khang du grags pa sogs la brten nas bzhugs/ gzhan
phan mchog tu gyur te/ dgung lo don dgu bzhes pa shing mo bya la spo tor tshul zhugs zla ba'i nyer dgu la yi dam mang po zhal gzigs/ shar phyogs kyi nam mkha' la lhas rol
mo dang bcas te spyan drangs pa snang ba dag pa rnams kyis mthong/ de nas phyag thal mo sbyar te/ sems can thams cad kyi gnas dang skyabs dang mgon du gyur cig gsung ste
thegs/ gdung bzhu bas thugs ljags dang ring srel kha dog sna lnga mang du byon/ de nas sras chen brgyad kyis ka ba der gtsugs pa'i dbu rtse ka ba brgyad ma dang/ zhang ston
shar ba pas

sngar gyi chos ra'i sa la khyams ka ba nyi shu rtsa lnga yod pa bzhengs so/ sngon gyi gtam brgyud la/ spo to'i sgo la sus 'dzul rgyal/ sding ma'i chu la sus 'thung rgyal/ zer
ba la/ kha gcig spo to'i sgo stengs su sdings ma ba'i gzims sa mdzad pas zer kyang/ spo to ba chos gsung ba'i sgo nang du su tshud rgyal zer ba'i don yin gsung/ rgyas
par don du gnyer na rnam thar che chung gnyis 'dug par blta'o/ 'di la slob ma'i mchog bka' babs brgyad la sogs pa bka' gdams gzhung pa'i srol 'dzin byon tshul 'og tu 'chad
do/ grub pa'i dbang phyug chen po spyan snga pa ni/ 'khrungs yul nyan gyi snang ra sgang / gdung rus dbas/ yab shAkya rdo rje/ yum li mo ye shes sgron gyi sras su lcags
mo bya la 'khrungs/ mtshan stag tshab 'bar zer/ byis pa'i dus su yum gyis dpang du khyer nas/ grong 'dul ba bya ba la phung po lnga'i rab byed gsan pas/ phung po 'di lngar
'byed tshod kyis mthar stong pa nyid du 'dug snyam du/ rang bzhin med pa'i don thugs su chud/ dgung lo bcu gnyis la gong mo sgang pa bya ba rang bzhin gyi rnal 'byor ma
gcig byon/ rdzogs rim zab pa gcig gnang nas/ 'di bsgoms gsung ste mi snang bar gyur/ phyis de'i steng du sleb pa dpal ldan dgon pa bas gnang ba de min pa ma byung gsung/
bcu bco brgyad pa la stod lungs tsha thog dgon par mal shes rab sems dpa' la rab byung zhus/ mtshan tshul khrims 'bar du btags der yum gyi rmi lam du dung dkar gcig bus
pas dzam 'dzam bu gling pa byin gyis thos pa gcig byung bas/ nga'i bu de rab tu byung nas grags pa yang che ba gcig 'ong bar 'dug zer/ slob gnyer mdzad dus

tsha thog dgon par byon pa'i zhor la/ jo bo snye thang na mo cher bzhugs pa dang mjal te/ sems skyed gsung pa gsan/ de'i dus spyi bor phyag gzhag/ saMskr-i ta'i skad du bkra
shis kyi tshig bcad mang po mdzad/ gser gling pa'i bum pa padma'i mchu can gnang/ nga'i chos brgyud 'dzin pa zhig 'ong gsung/ de nas lan tsha rab dang/ rgyug par sde snod
kyi gsan sbyong mang du mdzad/ rgya gar rdo rje gdan chos kyi 'byung khungs yin pas der 'byon dgos dgongs te/ lo tsA dang rgya yig mang du bslabs/ de'i tshe yum rgyug
par byon nas/ 'di rnams phal cher dgra 'dres gtser ba dang/ lto don du gnyer ba sha stag yin/ chos bya sams bsams nas rab tu byung ba ni khyod dang zha btsun gnyis yin/ snying
nas chos byed na ra sgreng du 'deng zer nas/ yum gyis khrid de dgung lo nyer drug la 'brom ston pa dang mjal/ spyan snga'i zhal nas/ nga'i ma rang bzhin gyi rnal 'byor
ma yin pas/ 'dir bskyal ba yin gsung/ rgya gar du 'gro ba'i chos 'dra zhus pas/ ston pa'i zhal nas/ khyod rdo rje gdan du ma 'gro/ ngas rjes su 'dzin pa yin/ tshes grangs
'di la lam rim gyi dbu 'dzugs gsung ste byon/ nyi ma shar ba dang 'dzom pas rten 'brel bzang gsung ste/ lam rim khrid pas ji ltar ba bzhin thugs la 'khrungs/ sku mched
gzhan gnyis dang dpe gcig la phu chung ba dbus su byas te gzhung gi bshad pa gsan/ spyan snga'i zhal nas/ zin nges pa re la'ang lan gsum gsum ston pa'i spyan sngar bskyar
nas shog gu dmar po la bris yod gsung/ nub gcig rnal lam du rdo rje gdan du byon pa

rmis te/ jo bo shes rab dbang phyug bya ba rdo rje gdan lan gsum bskor pa zhig dang zhu thug byas pas gcig par byung/ rgya gar du mi thon pa la blta bar 'dug/ de'i dam bca'
ma grub pa'i sdig sbyongs su ngas sA tsha bsags na ri de'u tsam 'ong ba btab gsung/ lo bdun lo dgu yin tshul bzhin du bsten gzims g.yog mdzad/ rgyun du spyan sngar bzhugs
pas mtshan yang de ltar du grags/ yon tan thams cad rdzogs par mdzad/ de dus ston pas theg pa chen po gasngags la 'o kol pha phad gnyis tsam yin gsung pa'i yong rdzong
rnal 'byor pas zhu sna mdzad de gasngags kyi chos mang po sku mched gzhan gnyis la thugs rgyus med par klog chos su gnang bas/ yong rdzong rnal 'byor pa de nga la drin che
gsung/ ston pa gshegs nas zang zing gi bgo skal med de/ chos kyi bgo skal nged gsum gyis thob gsung/ de nas jo bo'i dngos slob grags che ba rnams la bsten pa'i dam bca'
mdzad de/ rnal 'byor/ dgon pa ba/ shes rab rdo rje/ phyag dar ston pa sogs dang/ gsang phu ba rngog legs she yang zla ba bcu bco brgyad bsten/ ra sgreng du zla ba rer nas
bre lnga lnga la brten te sgrub pa mdzad dus rang la rigs kyi bu/ dal 'byor mi lus thob pa dran nam gsung nas/ rnal bsangs te nyin mtshan g.yel med du thugs dam mdzad pas/
rnal 'byor pa'i zhal nas/ bu khams bag re gsengs gsungs pas/ dal 'byor rnyed par dka' ba 'di bsams na/ skad cig kyang g.yel ma nus gsung/ skye rim la brtan pa thob pas
rang lus mi g.yo ba'i skur gzigs/ mi g.yo ba'i bsnyen pa dung phyur dgu song/ spyan ras gzigs padma gar dbang dang/ 'jam dpal brtan pa'i 'khor lo la sogs pa zhal gzigs/
pha bong thang du glen klu'i byang chub dang mjal/ chos zhu

dgongs pa na mi snang bar gyur/ rang dad gus chungs chung pas yin nam dgongs te/ bdag byin brlabs kyi sgor zhugs nas gsol ba btab pas/ dngos su byon nas byin gyis brlabs/ chos
bzhi tshan bzhi la sogs pa gsungs pa ni/ gnyid dang rmi lam gyi dpes/ snang ba 'di 'khrul par shes pa'i rnal 'byor/ chab dang chab rol gyi dpes/ snang stong dbyer med
du shes pa'i rnal 'byor/ bu ram gyi ming gzugs kyi dpes/ snang grags kyi chos thams cad ro gcig tu shes pa'i rnal 'byor/ spyod pa pha rol du phyin pa drug la bslab gsung/
thams cad sems su rtogs pas chos thams cad la skur pa mi gdab/ sems sangs rgyas su rtogs kyang dge ba'i bshes gnyen mi spang/ rang la 'khor ba dang ngan song gi dogs pa
med kyang/ sdig pa mi dge ba phra mo tsam yang spang/ rang dang sems can tha dad med par rtogs kyang/ sems can thams cad la snying rje chen po mi spang gsung/ ting nge 'dzin
sems la zhog/ yang dag don la bltos/ byams dang snying rje bsgoms/ lha sku 'ja' tshon lta bur sbyongs gsung/ a skye ba med pa/ rlung mtshan ma med pa/ sems rang bzhin
med pa/ re zhig lus la brten pa yin zhes sogs mang du gsungs so/ de nas sku mched gsum po so sor byon nas/ klu shod phyor ba sogs gnas nges med du gzhan don rgya cher mdzad/
dgung lo drug bcu la nyan du phebs/ ra sgreng btab nas lo ngo so bdun 'gro ba chu mo bya lo la/ jo bo yab sras kyis lung bstan pa'i lo'i gtsug lag khang/ gsang ba 'dus
pa'i thig btab nas rmang bting/ dbu rtse khyams stod dang bcas pa/ 'gran gyi do med lnga la sogs pa bzhengs nas chu mo yos yan la 'das lo sum brgya dang go gcig song/
de'i dus glang ri thang pa nyan gyi tshan sar dpon slob stong tsam

chos gsan zhor la/ lo'i grog mdo yan rdo kyags leb rgyang bdun tsam dang/ bkra shis mched lnga'i bla g.yel dpangs sum thog tsam la shar nub tu 'dom nyi shu rtsa drug yod pa
dang/ shar ba pa slob ma mang po dang bcas te chos gsan cing/ mkhar las kyi grogs mdzad pas/ dgon pa myur du grub/ dbu rtse'i rgyab tu sgrub chu dang/ bkra shis mched lnga'i
rab gnas la nA ga ba dhi dngos su spyan drangs tshul sogs kyang 'byung/ lor lo brgyad bzhugs/ dge 'dun sum brgya tsam 'dus/ lo nas smyug tum dgon par byon pa'i lam du
pha bong dkar leb bya ba'i steng nas/ bya yul gyi rgyab ri gzigs bas/ ri de rgyal ba'i gtsug tor 'dra/ yan lag brgyad ldan chu bo 'bab/ de yi shar lho'i phyogs mtshams
na/ tshe dang ldan pa'i dgon gnas yod/ ri bya yul yu pa ba pha gi thad du gtsug lag khang bzhengs la/ sems can la phan pa rgya chen po gyis shes zhes lung bstan/ der zhabs
rjes kyang byon/ de nas smyug tum du lo gsum bzhugs/ bla ma dang yi dam mang po zhal gzigs/ nga ni tshogs yongs su rdzogs pa'i gang zag zhig yin/ nga'i rdo rje'i gdan 'di
yin gsung ngo / gtsang pa rin po che'i zhal nas/ bar dor mchog gi dngos grub brnyes pa'i gsung yin gsung/ dgung lo don gcig bzhes pa lug lo'i smin drug zla ba'i nyer gnyis
la smyug tam du thegs/ 'di la slob ma'i mchog sgom nga/ 'gran gyi do med gsum la sogs pa bka' gdams gdams ngag pa'i srol 'dzin byon tshul 'og tu 'chad do/ de yang sku
mched gsum rang gi gsung ltar na/ gnas brtan chen po bcu drug gi rnam 'phrul du byed/ rigs gsum mgon po'i sprul par byed pa ni lam yig las/ bal yul gyi 'phags pa shing
kun la

nam gyi gung mi ma yin rnams skor ba byed pa'i khrod du/ rdo rje phag mo'i grub pa thob pa gcig gis skor ba byas pas/ gling bu'i skad 'dra ba'i glu las/ sngon dang sngon gyi
dus tsa na/ thugs dgongs bla na med pa de/ jo bo a ti sha la yod/ rtogs pa bla na med pa de/ jo bo a ti sha la yod/ da lta ma rig mun par 'khyam/ zer ba dang/ yang/ a ti
sha yi gdung 'tshob pa/ 'phags pa sku mched gsum po yin/ gcig tsam lho bal mtshams na yod/ 'phags pa 'jam dpal dang gnyis su med/ gcig tsam bal po'i yul na yod/ 'phags
pa wa ti dang gnyis su med/ gcig tsam mang yul grong na yod/ 'phags pa bhu ga dang gnyis su med/ zer ba gsan pas/ rten de rnams rigs gsum mgon po dngos dang khyad med pas/
de rnams kyi sprul pa yin par byed ces gsung/ rgyal bu chags pa med pa'i skyes rabs las/ bla ma chags pa med pa'i zhal nas/ sras kyi snying po chags pa med/ bdag gi rab
'byin mgon par gyur/ de bzhin khye'u stong phrag dag/ lnga bdo snyigs ma ma rung tshe/ khyod kyi srid 'dzin 'gro ba bskyong/ mtha' mkhob yul gyi dbus su byed/ rin chen phreng
ba bstan pa'i dpal/ nor bu brtsegs pa bzhin du skyong/ sa bcu'i mgon po 'jam pa'i dpal/ bstan pa rin chen gsal bar byed/ sa bcu'i dbang phyug spyan ras gzigs/ ston
pa'i rgyal mtshan 'dzin par byed/ sa bcu'i dbang phyug rdo rje 'dzin/ tshul khrims me lce rab 'bar te/ 'chal pa'i bud shing bsreg par byed/ ces gsungs so/ de ltar bshes gnyen
ston pa la las can gyi slob ma brgyad bcu tsam mtsho la padmas brgyan pa ltar byon pa las/ chos kyi brgyud pa 'dzin pa'i mchog 'phags pa sku mched gsum yin no/ gsum
pa de las 'phros pa byon

tshul la gnyis/ spo to ba nas brgyud pa bka' gdams gzhung pa'i slob ma byon tshul/ spyan snga ba nas brgyud pa bka' gdams gdams ngag pa'i slob ma byon tshul lo/ dang po ni/
spo to ba la spyir slob ma mang du byon kyang grags che ba mtha'i ka chen brgyad / dbus kyi nyi zla zung gcig ces pa ltar na/ gtsang du ram snang gnyis/ gnyal du glang gnyos
gnyis/ dol du 'be dog gnyis/ khams su bya phag gnyis/ dbus su glang shar gnyis rnams yin la/ bka' babs brgyad du byed na/ bya phag gnyis mi 'dren par/ byams snying rje
byang chub kyi sems bdag gzhan brje nus pa'i bka'/ glang ri thang pa rdo rje seng ge la babs/ bka' 'gyur ro cog la gzhung bshad byed pa thams cad mkhyen pa'i ye shes la
mnga' brnyes pa 'dra ba yod pa'i bka'/ shar ba pa yon tan grags la babs/ gsung rab thams cad skyes bu gsum gyi gdams ngag tu dril nas sman pa mkhas pas nad brtags te nad
thog tu sman gtong ba 'dra ba yod pa'i bka'/ snang rde'u lhas pa ye shes rgyal mtshan la babs/ stong nyid kyi lta bas dngos po dang mtshan mar 'dzin pa thams cad 'jig nus
pa yod pa'i bka'/ ram sding ma ba 'byung gnas rdo rje la babs/ rtsod pa paNDi ta'i rgol ba yang bzlog nus pa yod pa'i bka'/ dol pa shes rab rgya mtsho la babs/ bla ma
la sangs rgyas dngos kyi mos gus rgyun chad med pa yod pa'i bka'/ gnyal pa chos 'bar la babs/ dang tshugs mchog zung gcig la 'gran nus pa yod pa'i bka'/ gras pa gzhon nu
'od gras pa yon tan 'od yang zer la babs/ rgyun du dkon mchog gi drung du mchod pa bkra lam me ba 'bul ba yod pa'i bka'/ dge bshes brag dkar ba la babs so/ de yang glang
ri thang pa ni/ 'khrungs sa 'phan yul gnya' gong gser ma bshongs/

yab jo bo dar ma mdo bzang gi sras su shing pho rta la 'khrungs/ rus zhugs tshang/ kho rang gi zhang po bshes gnyen grog mo mkhar pa la rab tu byung/ mtshan rdo rje seng ger
btags/ rgyal ba 'od dpag tu med pa'i sprul par byed la/ sngon lo tsA ba ka ba dpal brtsegs su sprul nas bstan pa ches cher gsal bar mdzad cing/ 'dir gdul bya blo dman pa
rnams kyi ngor/ dang po shin du bkren pa'i tshul mdzad de lo na spyan snga la chos gsan dus yos sbar ba res gdan gnon mdzad kyi bzhugs/ de nas bsod snyoms mdzad pa'i rnyed
pa gang byung/ spyir dge 'dun dang/ khyad par spo to ba dpon slob la drangs pas sku bsod skyes pa ltar mdzad de/ gra grwa pa nyis stong tsam 'tshogs pa'i rgyags khong
rang gis gnang/ gnas nges med du bshad sgrub zung 'brel du mdzad/ gtso bor spo to ba yun ring du bsten/ phu chung ba dang/ kham pa lung pa chen po sogs la yang chos gsan/
spo to ba gshegs nas thang grong ltag tu gtor ma mdzad dus/ gtor sder bya rog gis khyer te/ glang thang gi shar ri de'u de'i khar gzhag pas/ dpon shAka bya bas zhabs tog
byas te der lo gsum sgrub pa mdzad/ zhol du sgrub chu yang byung/ nyin mtshan dbyer med du byang chub kyi sems kyi ting nge 'dzin bsgoms pa'i mdangs la/ klu mo spun gsum
gyis glang thang gi gnas phul/ dge 'dun gyi sde 'dzugs par zhus/ phyis ri de'i steng nas yar 'phur te thugs phreng skyur sar khron pa brus/ dbu zhwa skyur sar bla brang
byas te dgon pa btab/ slob ma mang du 'dus/ bka' gdams gzhung drug lam sgron sogs la 'chad nyan mdzad cing/ bdag gzhan brje ba'i byang chub

kyi sems kho na la gtso bor mdzad de/ kho bos rlung tha mal du gtong ma myong gsung/ zhal bzhugs rin ring glang thang gi lcags ri'i nang du srog chags rnams gcig la gcig mi
'tshe bar grags/ dgung lo bdun bcu pa chu mo yos kyi sa ga zla ba la dpe'i chos lung du sku gshegs/ rgya lcags ri gong kha ba byang chub dpal ni/ khams su glang ri thang
pa'i snyan pa thos pas/ dbus su chos la 'byon pa'i 'dun pa yod pa/ srin mo zhig gi gnod pas/ lo ngo drug 'das/ khong rang yang sngags kyis bcings te khyi'i lus su bsgyur
yang/ glang ri thang pa dang mjal bar 'gron po'i phyi la yongs/ srin mos mnan du slebs pa na/ glang ri thang pas mkhyen pas der byon bgegs bskrad/ gtor mas byin gyis brlabs
pas mi'i lus su gyur/ stong nyid snying rje thugs su chud de slob ma'i mchog tu gyur/ jo bo'i slob ma bshes gnyen bal bo bas btab pa'i lcags ri gong khar bzhugs pas rgya
lcags ri bar grags so/ gzhan yang slob ma che ba dge bshes lcags zhing pa/ khyung po rnal 'byor/ ra lo tsA ba/ gnyan chen po zhang zhung/ mdo sde la sogs byon la/ gdan
sa sha bas glang thang dang shar ba sbrel nas/ dge 'dun sum stong tsam 'dus/ de nas gdan sa zhang zhung pas mdzad/ mchod rten chen mo drang srong gis bskul te bzhengs te
bzhengs tshul dang / bar du rin chen sgang pas bdag byas pa sogs rgyas par ma spros so/ zhang shar ba pa chen po ni/ pa tshab dom po'i rgyud du lcags khyi la/ yum phyugs
bskyong ba'i dus/ rdo leb steng du 'khrungs te/ de la zhabs rjes kyang byon/ dgung lo bcu bco brgyad pa la klu shod phyor bar bros te rab tu byung/ mtshan yon tan grags
su btags/ de nas spyan snga ba phyor phur sku mtshams

mdzad pa'i sar mjal/ zla ba bzhi mtshams khrod du bzhugs te chos gsan/ da nga'i grogs po'i rtsar brgyugs gsung bas stag lung du spo to ba'i spyan sngar byon/ gra grwa pa lo
dgu/ nang mi lo dgu ste bcu bco brgyad bsten/ zhar la phu chung pa dang/ spyan snga ba la yang 'dod chos rdzogs par gsan/ spo to ba gshegs nas yon tan gyi rjes su 'brang
ba'i 'khor rnams dang lhan cig klung shod du byon te tshogs pa bsdus/ de nas gnas nges med du 'chad nyan mdzad pas/ gra grwa pa nyis stong brgyad brgya tsam 'dus/ de rnams
phal cher chos don gnyer sha stag go/ de yang bshes gnyen ston pa/ rnal 'byor pa/ dgon pa ba/ sku mched gsum/ sne'u zur pa/ shar ba pa rnams la bka' gdams zhal brgyad
du grags so/ snang dren lhas pa'i rnam thar ma mthong zhing/ ram sding ma ba 'byung gnas rdo rje'i rnam thar che chung gsum 'dug pa'i skye ba bcu drug pa'i rnam thar du/
bdag nyid ting nge 'dzin la mnyam par ga tsa na/ bskal pa stong gi skye ba dran te/ yab yum bla ma dang/ chos gang la zhus pa/ rus dang rigs dang/ gnas dang phyogs thams
cad kyang dran/ dus rgyun du sa le ba ni skye ba bcu drug dran no zhes gsung la/ gtsang smad du ram sdiing ma'i chos sde btab/ gzhi bdag gis mdzo mo dkar mo gcig phul ba
sa la thim pas/ chu mig khyad par can zhig byung ste/ rgya gar gyi mda' chu khron pa skyes dang khyad med/ sus 'thungs kyang rgyal gsung/ gra grwa pa stong tsam byung/ slob
ma gcig la khyod lho brag tu song/ 'di kho na 'dra ba'i sa cha yod/ der dgon pa thob/ bla ma dang dgon pa'i ming yang gcig pa thogs gsung ste/ lho brag sding ma de las
brgyud do/ dol pa shes rab rgya mtsho ni/ jo bo dol du phebs dus/ yul 'di nas byang chub sems dpa' rtags mtshan can zhig

'byung/ zhes lung bstan te/ sa pho 'brug la 'khrungs/ yang zhogs gad kyi dgon pa btab/ spo to ba'i gsung la zin bris su mdzad pa phyis phyogs gcig tu bsgrigs pa la/ be'u bum
sngon por grags pa mdzad/ rog dmar zhur du grags te 'khor stong tsam 'dus/ dgung lo bdun bcu rtsa gsum pa phag lo rgyal zla'i tshes bcu gsum la thegs/ slob ma che ba bde
legs phag mo gru pa sogs byon kyang/ chos brgyud 'dzin pa'i mchog don stengs pa chos skyabs bzang po dang/ lha 'bri sgang pa chen po sogs byon/ don stengs pas blo'i phur
don stengs btab nas gra thang dang sbrags nas bzung/ lha 'bri sgang pas be'u bum sngon po la 'grel pa legs pa gcig la de phris che zhing/ 'on gyi phur 'bri sgang gi dgon
pa btab/ tshogs pa'ang mang du 'dus bar skabs su 'bri sgang gi dgon bdag bya yul bas mdzad nas mkhan po'i bko gzhag kyang mang du mdzad snang ngo/ 'be se dkar bas gzhung
gi mdar ra brags kyi gtsug lag khang btab/ mkhan brgyud shin du 'phel bar byung ngo / grab pa yon tan 'od yang zer gzhon nu 'od ni/ 'phan yul grab tu 'khrungs / bzhugs
gnas grab phu'i phrong sdings te/ khong rang gzhon nu nas thos pa che bas/ dang por spo to ba la chos kyi tshod bltar byon kyang/ phyis mi phyed pa'i dad pa skyes te/ klog
chos lo bcu drug gsan/ spo to ba'i gsung sgros bsgrigs pa'i dpe chos rtsa 'grel mdzad de/ dge bshes brag dkar ba spre'u lo pa/ 'khor bzhi brgya tsam 'dus/ dpe chos gsan
pa'i ched du grab pa'i slob ma mdzad/ dgung lo brgyad bcu pa yos lo'i dgun zla tha chung gi nyer gnyis la thegs/ de'i slob ma slob dpon byang chub

snang ba/ de'i slob ma don grub lce sgom/ de'i slob ma skyer sgang pa la sogs byon no/ bka' babs kyi nang nas zhang ston shar ba pa spo to ba'i chos srol 'dzin pa'i mchog ste/
'di la slob ma'i mchog bka' babs lngar grags pa ni/ byang chub thugs kyi bka' babs mchad kha ba/ byin brlabs kyi bka' babs gtum ston blo gros grags/ gzhung bshad kyi
bka' babs dam pa stabs ka ba/ rnam thar bka' babs nye mal 'dul 'dzin/ 'dis klungs shod mdar dgon pa btab/ longs spyod kyi bka' babs rnal 'byor shes rdor/ 'dis shar ba pa'i
gdan sa lo gsum mdzad do/ dang po bya mchad kha ba ni/ 'khrungs yul lo ro/ gdung rus bya/ yab 'phags pa skyabs/ yum bsod nams skyid kyi sras su lcags sbrul la 'khrungs/
dwags po gtsang 'dul la rab tu byung zhus/ mtshan ye shes rdo rje btags/ gnyal du ngor rje brtsan btsan po'i chos 'khor la byon pas/ ba ri lo tsA ba rngog lo tsA ba sogs
sde snod 'dzin pa mang po grub mtha'i rnam dbye 'byed pa gzigs pas/ chos tshol ba la mos te byon/ g.ye chung gi sgre dgon pa na spyan snga ba'i slob ma sgre pa chen po bzhugs
pa dang mjal/ bsnyen rdzogs kyi mkhan po zhus pas ma gnang/ sgre pa la jo gdan tsha rong pa dang/ dwags po gtsang 'dul mjal du byon pa la/ mkhan slob zhus nas bsnyen
rdzogs mdzad de sha mi la 'dul ba gsan/ de nas lar lungs su byon te bshes gnyen mang po bsten/ khyad par glang ri thang pa'i slob ma lcags zhing pa la blo sbyong tshig
rkang brgyad ma gsan pas dad nas/ spo to ba'i slob ma dol pa dang/ lugs smad pa gnyis lo bzhi bsten/ dol pa la be'u bum sngon po yang gsan

de nas dgung lo sum bcu la/ glang ri thang pa la gtad nas byon kyang ma mjal bar/ shar ba pa bzho'i khang pa gnas na bzhugs pa dang mjal/ dang por tshogs chos gsan/ de nas
blo sbyong rtsa chod de nyams khrid du lo dgu bskyangs pas/ bdag gces 'dzin gyi 'khri pa chod pa cig byung gsung/ ston chos la bya yul du byon/ sprul sku bya yul ba la gdams
ngag gi skor rnams rdzogs par gsan/ 'phan yul du byon nas kyang shar ba pa yung ring du bsten/ de nas gnas nges med du thugs dam gyi gtso bo blo sbyong la mdzad cing/
bka' dgo pa la/ phyis 'gres phu sgom chen sdings su nye gnas la khyod kyis slob ma 'di rnams la mar khu'i skyog 'dren gyis/ ming ston byed gsung nas/ don bdun gyi sa bcad
mdzad de tshogs chos su gsungs/ de nas mal gror byon/ mchad kha rnying ma btab/ lo bcu gcig tu chos gsungs pas/ slob ma stong tsam 'dus/ de nas mtha' phur zla ba brgyad
bzhugs/ khyad par gyi sras se spyil phu ba/ dan tsha rab kyi rnal 'byor byang seng/ rong po bo dhi satA/ dwags po nyang sogs dang yab sras gnyis ka'i slob ma rnal 'byor
byang seng gis dro pa btab/ gzhan yang lho pa thams cad mkhyen pa sogs mang du byon/ bdun bcu rtsa lnga pa shing lug zla ba bcu gcig pa'i tshes lnga la mtha' phur thegs/
gdung bzhu bas thugs ljags sogs byon/ gser gyi me tog gi char babs par grags te/ rgyas par blo sbyong gi byung tshul dang/ rnam par che chung du blta'o/ de'i khyad par gyi
sras seng spyil phu ba ni/ 'khrungs yul ldo stod zer gnyal stod dar ma sgang/ gdung rus se/ dgung sding lcags mo glang/ rab byung dang bsnyen rdzogs gnyis ka'i mkhan po
phya pas mdzad/ mtshan chos kyi rgyal mtshan du btags/ bya mchad kha

ba dang mjal yung ring du bsten cing yon tan bum pa gang byo'i tshul du mdzad sngar bya mchad kyis lung bstan pa bzhin mchad kha gsar ma btab/ mchad kha ba chen po'i nang rten
du sku lder rin po che dang phyi rten gyi mchod rten la sogs pa bzhengs nas klungs shod du byon/ spyil phu'i dgon pa btab ste/ rnam g.yeng spangs nas stod du mkhar gong
la kha/ smad du nyung zhing sgang du mtshams mtho brgyab nas lo bdun du mtshams mi 'da' mdzad/ de nas brag dkar gnas brtan sogs kyis spyan drangs nas/ mchad khar dgun
chos la byon pas/ ding sang gi bar dbyar gyi tshul zhugs spyil phur mdzad/ dgun chos mchad khar gsung ba'i srol byung la/ gdul bya du ma smin par mdzad nas/ drug bcu rtsa
dgu pa sa mo bya'i lo dbyar zla ra ba'i tshes bcu gsum la spyil phur gshegs/ 'di la slob ma'i mchog lha chen po rgya spang pa thang pa/ nyan lha sdings pa sogs mang du byon
pa las/ lha chen po ni/ yab jo bo rnal 'byor/ yum sna nam gza'i sras su stag lo la pho brang khang dmar du 'khrungs/ dgung lo bcu bco lnga la rgya dur gyi mkhan po klubs
dkar dang/ gtsang pa khyung po la mkhan slob zhus/ bya sar rab tu byung ste mtshan byang chub rin chen du btags/ de nas bya mchad kha ba'i sku 'dra gzigs pas dad pa'i
rkyen byas te/ dge bshes se dang mjal/ chos mang du zhus/ nyi shu rtsa bzhi la rgya sar sgang nas mkhan po glan spyan drangs te bsnyen par rdzogs/ gzhan yang kha che paN
chen la sogs pa bla ma mang du bsten/ se spyil bu ba gshegs nas/ mchad kha spyil bu'i gdan sa mdzad/ bka' 'gyur gyi lung bzhugs pas lha lung gi dbang phyug gi tu grags/
sangs rgyas sman bla sogs yi dam mang po'i zhal gzigs pa rnam thar du

gsal/ 'brug lo bdun bcu rtsa lnga pa la mchad khar thegs/ lha 'gro ba'i mgon po ni/ yab jo 'bag gi sras su rta lo la 'khrungs/ lo bcu drug pa la mchad khar khu bo'i drung du
dge bsnyen gyi sdom pa zhus/ de nas skyor mo lung du sbal ti la rab tu byung ste/ mtshan dbang phyug 'od du btags/ de nas spo tor dge bshes gnas brtan la mkhan po zhus
te bsnyen par rdzogs/ lha chen po gshegs nas gdan sa mdzad/ mi g.yo ba'i grub pa brnyes pas stag sham can du yang grags/ gdul bya mang po smin par mdzad nas/ bdun bcu rtsa
bzhi pa lug lo zla ba dgu pa'i nyer gcig la spyil phur thegs/ lha brag kha ba ni/ jo bo shAkya bkra shis kyi sras su khyi lo la 'khrungs/ lha 'gro mgon dang mjal te rab
tu byung/ mtshan ye shes blo gros su btags/ sbas pa ston gzhon sogs la chos rnams rdzogs par gsan/ mchan kha spyil gu'i gdan sa mdzad/ sum cu rtsa bdun la thegs/ de nas
jo 'phel gyi sras lha dbang phyug ye shes 'brug lo pa/ zur khang pa snga mar grags pas gdan sa mdzad de/ drug bcu la thegs/ de nas grags pa rin chen gyi sras lha blo gros
'od bya lo pa/ gdan sa lo bzhi bcu mdzad de/ lha rin chen seng ge/ mkhan ches seng ge rgyal mtshan sogs smin par mdzad/ drug bcu rtsa bzhi la thegs/ gdan sa zur khang pa
rin chen seng ges mdzad/ de nas lha shAkya bsod nams/ de rjes lha zur khang pa bsod nams lhun grub/ lha dpal ldan bzang po/ da lta gdan sar bzhugs pa lha bsod nams rgyal
mtshan pa rnams byon no/ mkhan chen seng ge rgyal mtshan pa'i sku che ba'i yon tan rnams jo stan sgom dpal gyis byas pa'i rnam thar du gsal la/

de la slob ma rje btsun ye mgon pa/ byang sems ra sgreng pa shAkya bsod nams sogs mang du byon no/ rgya spang sa thang pa ni/ gdung rus rgya/ mtshan nyi ma dbang phyug/ spang
sa'i dgon pa btab/ dgung po lnga bcu bzhugs/ de nas gdan sar bzang bskos drug bdun dang/ lha'i brgyud pas gzung nas kyang gdan sa bdun brgyad tsam song ngo/ lha sdings
pas nyan gyi lha sdings btab/ blo sbyong bla ma brgyud par ram pa lha sdings pa zhes 'byung la/ stod lungs mdar ram pa lha sdings zhes pa'i dgon pa yod pas/ 'di dang bla
ma gcig mi gcig brtags par bya'o/ ram pa lha sdings pa nas sangs rgyas dbon slob dpon yon tan dpal/ mkhan chen bde ba dpal/ mkhan chen ram pa lha sdings gnam 'bar bas btab
zer bas mi cig gam snyam/ dka' bzhi pa/ rin po che bsod nams grags pa/ rgyal sras thogs med pa ste/ de rnams kyi rnam thar chos rjes 'tshal min pa bsod nams bzang pos
mdzad par gsol lo/ byin rlabs kyi bka' babs/ gtum ston blo gros grags ni/ gdung rus gtum/ 'khrungs yul shab sgo lnga'i lcags mkhar te shar ba pa sogs bka' gdams kyi bla ma
mang du bsten/ de nas snar gyi mda'i thang la lo ra yod sar spyil po mdzad de/ chu mo bya'i lo la gzhi gtsugs/ snar thang gi dgon pa btab ste lo bcu bzhi bzhugs/ grwa pa
stong tsam 'dus pa'i grags che ba/ rdo ston shes rab grags rdo rje grags yang zer grwa ston bdud rtsi grags/ zhang btsun rdo rje 'od/ rga ston shes rab grags rnams las/
rdo ston shes rab grags la nyid kyis dgon pa 'di bzung la 'gro don bskyongs gsung nas/ khong rang byang rta sde'i chos lung du thugs dam la bzhugs te/ dgung lo brgyad bcu
rtsa gcig po me pho khyi'i lo rgyal gyi zla ba'i nyi shu gsum la chos lung du

gshegs pas chos lung sku gshegs su grags/ de rjes rdo ston gyis gdan sa lo nyi shu mdzad/ de nas zhang btsun rdo rje 'od kyis gdan sa lo brgyad mdzad/ de nas dpal ldan gro
mo che pa/ gdung rus gro/ 'khrungs yul chu sgo ba/ bya'i lo la sku 'khrungs/ rtsis pa gzhon nu seng ge la bsnyen par rdzogs/ mtshan bdud rtsi grags/ yi dam mang po dang/
gnas brtan bcu drug zhal gzigs/ snar thang gi dbu rtse rnying ma bzhengs/ lam mchog gi rtsa tshig mdzad/ gdan sa lo sum bcu rtsa dgu mdzad de/ 'brug lo brgyad bcu pa la gshegs/
de nas zhang ston chos kyi bla mas gdan sa lo bcu mdzad/ de ni shab sgo lnga'i sna ring du 'brug la 'khrungs/ gdams pa rnams bshes gnyen gong ma nyid la gsan/ mkhyen
pa che bas zhang thams cad mkhyen par grags/ 'dis gdan sa lo bcu mdzad de glang la gshegs/ de nas sangs rgyas sgom pas gdan sa mdzad/ de ni lcags kyi skyo lung dro'i phur/
sa mo phag la 'khrungs/ gro mo che la bsnyen par rdzogs/ mtshan seng ge skyabs/ mkhan po gong ma gnyis la gdams pa rnams gsan/ blo sbyong tshogs chos chen mor grags
pa dang/ lam sgron gyi TIkka sogs mdzad/ gdan sar lo bcu bzhugs te/ don gnyis pa lcags khyi'i dpyid zla tha chung gi tshes lnga la dben gnas byang chen du gshegs/ de nas
mchims nam mkha' grags ni/ gdung rus mchims/ nyang stod smon gro'i phu kha'ur rta'i lo la sku 'khrungs/ gnas brtan bcu drug gi gcig tu grags/ mkhyen rab che bas spyir brtsams
chos mang du mdzad cing/ khyad par lam mchog gi 'grel pa phul du byung ba zhig kyang mdzad/ gdan sa lo sum bcu rtsa drug mdzad/ chos rgyal 'phags pa'i bla ma yang

mdzad nas/ chu mig chos 'khor gyi gral dbu yang zhus/ 'di'i ring la gnyal zhig gi slob ma grags pa seng ge spyan drangs te/ mtshan nyid kyi bshad grwa'ang gtsugs/ de nas skyo
ston pa ni/ rta nag yang yul du byi ba lo la sku 'khrungs/ mtshan smon lam tshul khrims/ phyag rdor gyi grub pa thob/ snar thang gi gtsug lag khang che ba dang/ lcags
ri sogs mdzad nas gdan sar lo bcu bco lnga bzhugs/ de nas chos rje nyi ma rgyal mtshan pa snar phu'i steng khar ma kha rir bya lo la 'khrungs/ gdan sar lo bdun bzhugs/ stag
brgyad bskos/ chos khrims dam par mdzad/ bla ma 'brom ston la glegs bam cha lag dang bcas pa gsan/ de rjes mkhan chen 'dul ba 'dzin pa ni/ nyang stod rgya bra dpe stod
du glang lo la ze'u'i rigs su sku 'khrungs/ mtshan grags pa brtson 'grus/ rgya yul du byon te se chen dang/ ol bya ru rgyal bu'i bla mchod mdzad/ de nas yar byon te gdan
sa lo bcu gnyis kyi bar du mdzad pas snar thang du longs spyod che zhing/ 'gro don phrin las che bar grags/ de'i rjes mkhan chen grags pa shes rab kyis lug la gdan sar byon
te/ lo bcu gcig gi bar mdzad/ de nas mchims blo bzang grags pas lo sum bcu rtsa dgu'i bar gdan sar bzhugs te/ 'chad rtsod rtsom gsum gyi sgo nas bstan pa rgyas par mdzad
cing/ grwa sar sha khrims dang/ khams pa mi sten pa la sogs pa'i khrims dam par mdzad do/ de nas mkhen dbang rgyal mtshan pa gdan sar byon te/ lo nyi shu rtsa bdun bzhugs/
bslab btus la TIkka'ang mdzad/ 'di'i ring la chen po snyan grags pas kar phugs la gso nam dang nang du gnas brtan lha khang dang/ mkhan chen blo bzang grags pa'i phyi
rten

gyi mchod rten sgo mangs/ phyi'i lcags ri chen mo mdzad de/ de'i rjes su mkhen grub pa shes rab pas gdan sa lo sum bcur mdzad cing/ bka' gdams gzhung drug dang/ lam sgron lab
mchog la sogs pa'i gdams pas 'gro ba mtho dman rnams yang dag pa'i lam la bkod de/ rang lo re bdun pa chu mo yos la zhi bar gshegs/ de nas mkhen bsod nams mchog grub pas
gdan sar lo bcu drug bzhugasate 'gro don bskyangs/ de nas mkhen grags pa donagrub pas gdan sa lo sum bcur mdzad nas go gcig pa phag la gshegs/ de nas mkhen bzod pa dpal
grub gyis kyis gdan sa lo gsum mdzad nas/ rang lo bdun bcu pa la gshegs/ de nas mkhen 'dul ba 'dzin pa dpal ldan bzang pos gdan sa lo gsum mdzad nas rang lo don gnyis pa
chu sbrul la gshegs/ de nas mkhen shes rab rgyal mtshan pa nga gnyis pa chu 'brug la gdan sar byon nas chu yos yan la lo bcu gnyis song ngo/ de ltar na gtum ston gyis snar
thang chu bya la btab nas chu yos yan la 'das lo sum brgya dang sum bcu song bar shes par bya'o/ gzhung bshad kyi bka' babs dam pa stabs ka bas/ stabs ka grwa pa'i sgang
/ 'od 'jo chos kyi sgang/ khra phu longs spyod kyi sgang zhes pa gsum btab grwa pa brgyad brgya tsam 'dus/ grags che ba'i slob ma zhang bzhi ni/ zhang ston 'od 'jo ba
dar ma g.yung drung/ zhang ston khang mo che pa/ zhang ston sho ma ra pa/ zhang ston bcom thang pa chen po'o/ thugs kyi sras bzhi ni/ sgang thang dkar ba rdo rje rin chen/
gu ra ba tshul khrims rdo rje/ stabs ka'i rnal 'byor pa nam mkha' rin chen/ khra phu ba 'dul ba 'dzin pa'o/ 'od 'jo zhang ston dar ma g.yung drung la gtad/ de nas rong
ston kha bo ches bskyangs/ khra phu 'dul ba 'dzin pas bskyangs te/ de las 'phros

pa zhang ston dang khra phu ba chen po/ de'i slob ma gtsan dgon pa sogs byon te rgyas par ma spros so/ gnyis pa spyan snga rin po che nas brgyud pa/ bka' gdams gdam ngag pa
byon tshul ni/ rnal 'byor gyi dbang phyug spyan snga ba la slob ma'i mchog sgom bzhi/ 'gran gyi do med gsum dang/ gzhan yang mkha' ru ba/ rom po rdo rje/ g.ye nas sgre pa
chen po/ zhang ston dpal brtsegs/ rgya rtse sgra bo/ 'phan yul gyi sgro lag pa chen po/ zhang ka ma ba shes rab 'od/ ku ma ra shAkya/ sku srung ston pa/ 'dul 'dzin la khur
ston pa/ mchad 'u ba chen po/ dgag dbye shes rin sogs mi chen nyi shu rtsa lnga tsam byon pa'i/ dgag dbye shes rin gyis nyan tshar gyes kyi mchod khang bzhengs/ spyier
grwa pa bdun brgya tsam 'tshogs sgom bzhi ni zar pa phag sgom rdo rje ye shes kyis mal gro zar gyi mchod khang bzhengs/ rgyug pa ston sgom gyis klu shod rgyug pa'i mchod
khang sogs mazhengs/ mang ra sgom pa brtson 'grus 'bar gyis thang skya'i dgon pa btab/ dbu rtse gsar ma bzhengs/ ral pa seng sgom gyis klu shod ngar gyi mchod khang bzhengs
so/ 'gran gyi do med gsum ni/ stod lungs pa chen po/ bya yul ba chen po/ smyug rum pa chen po'o/ smyug rum pas klu shod mdar myug rum gyi dgon pa btab/ stod lungs pa
chen po ni/ 'khrungs yul stod lungs gser phug/ dgung snying spre'u lo pa/ rab tu byung ba khyung po jo bsod la mdzad/ mtshan rin chen snying por btags/ gtsang phyogs la
gzhon nu nas mtshan nyid kyi slob gnyer la byon nas/ bla ma seng ge sgra gcan 'dzin bzang po dang/ paNDi ta 'bum phrag gsum pa sogs mkhas pa mang po la mdo sngags kyi gsan
sbyong rgya cher mdzad/ rtsod pa yang bzang/ de nas stod lungs thag mar

dbus gtsang gi ston chen thams cad 'tshogs nas/ chos kyi bgro glengs 'ba' zhig mdzad pas/ khong gis kyang grwa skor la byon/ rtsod pa mdzad pas/ glog skya gtso rgan bya bas
nyan nas/ bod dbus gtsang gi ston chen 'di tsam zhig nyin re bzhin 'tshogs nas/ mar 'khor ba na ngo lugs/ yar thar pa bsgrub lugs kyi chos tshig bzhi pa gcig med par/ klad
pa gas gas ba glang dkar zal la 'tshi ba 'di byung re che zer ba gsan pas/ khos kyang de tsam zhig go 'dug na/ da rgya gar du chos 'tshol ba la 'gro dgongs nas byon pa
dang/ mkha' ru ba'i grwa pa dge slong snam sbyar 'phrag par gzhag pa tshul khrims kyi dri bro ba cig dang mjal te/ tshe ni yun thung shes bya'i rnam pa mang / tshe yi tshad
kyang ji tsam mi shes pas/ ngang mtsho la 'o ma len pa ltar/ rang gi 'dod pa dang du blang bar gyis/ shes zhes gsungs/ de sus mdzad byas pas/ jo bo'i gsung yin zer/ gang
nas byon byas pas/ mkha' ru dgon pa nas 'ongs zer bas/ mkha' rur byon/ skyabs 'gro'i chos skor gsung ba gsan/ de nas mkha' ru bas lung bstan nas/ ra sgreng du rnal 'byor
pa chen po'i spyan sngar byon/ lta ba'i dri ba mang po mdzad pas/ ston pa sngon du thabs goms pas rgyud smin dgos pa yin gsung nas/ thog mar skyabs 'gro dang byams snying
rje nas rim gyis khrid de chos mang du gsan no/ de dus spyan snga ba sku mtshams la bzhugs pas/ rnal 'byor pas mjal sna mdzad de chos gsan/ rtsa ba'i bla ma zhus/ de
nas rnal 'byor pa lo dgu/ dgon pa ba lo lnga bsten/ spyan snga ba lo bdun 'bral med du bsten te/ bka' gdams kyi chos thams cad rdzogs par gsan/ gser srang brgyad brgya 'bul
bar dam bcas te/ phyed phyag tu phyin pa la

spyan snga ba gshegs pas/ bzhi brgya'i tshab tu dgung lo don gsum pa la lam pa'i gtsug lag khang gi rmang bting ste rdzogs par grub/ sku gsung thugs kyi rten snga phyir dpag
tu med pa bzhengs pa'i grags che ba/ rab gnas kyi dus su spyan snga ba la chos gsungs pa'i/ 'jam dpal dpa' bo'i sku la sogs pa rgyud sbyangs ma bdun dang/ rnal 'byor pas
rab gnas mdzad pa spo to'i gsung 'byon/ mkha' ru'i ljang skyes/ btsan gro'i chu khol zhes rten rtags thon gsum du grags pa'i thub pa chu khol sogs mang du bzhengs/ spyan
dang mngon bar shes pa mnga'/ yi dam mang po zhal gzigs/ bden gnyis kyi rtogs pa thugs la 'khrungs/ 'gro don rgya cher mdzad de/ slob ma rtogs ldan sdings mo ba gnubs chos
'bar/ dge bshes lha bzo khyung khams po che/ glog skya/ dge bshes zar pa/ bya 'dul 'dzin/ dge bshes gnas brtan la sogs pa rtogs pa dang/ gzhan phan la mnga' brnyes pa
mang du byon te/ lo brgyus rgyus cung zad 'og tu 'chad do/ de nas stod lungs pa dge bshes lha bzo la gdan sa gtod dgongs pa la/ lha bzos mngon shes kyis rig nas gram rda
chad skad sar bzhugs pas glen pa lha bzo de byung na bslab bya 'dra bya rgyu yod pa yin te ma byung/ da dge bshes glog skya dang/ zar pa gnyis kyis 'di dang mal gro zar
gnyis spyi la bskyongs gsung/ der yod pa rnams kyis rjes su rten bzhengs sogs ji ltar byed zhus pas/ spur 'di g.ya' phu rgyu'i rtse la bskyol/ rten ma bzhengs gsung/ 'o na
sprul sku bya yul ba rten bzhengs pa 'dug na/ ji ltar byed zhus pas/ nga khong la drin che ba yin/ lo bdun 'gro ba nas bskyangs/ bla ma spyan snga rnal 'byor pa lta bu
la sprad/

khong rang ji ltar dgongs pa mdzad du chugs gsung/ de nas sku gshegs kar ngas don khyad par can grub pa yin/ zhes lan gsum gsung / drung na yod pas pa'i yi dam gyi lha zhal
mjal ba yin nam zhus pas/ yi dam gyi lha zer nas mig hur re rna ba co bo yod pa min/ chos thams cad don dam par skye pa med cing/ kun rdzob tu rmi lam sgyu ma lta bur rtogs
gsung ste/ brgyad bcu rtsa lnga pa me pho spre'u lo mngon bar byang chub pa'i zla ba'i tshes brgyad la lam pa dgon par sku gshegs/ sang lha bzo dpon slob kyis kyang phebs/
nya ga mo pas mdang ma gir bzhugs pas ma byung zhus pas/ tshe dang ldan pa mi theg pa'i khur chen po cig bskur bar 'dug pas bsdad pa yin/ bla ma dang mdang mjal/ bzod
gsol kyang tshar gsung/ der glog skya'i zhal nas/ nga rgas pas ya gir mi thon/ khyod kyis zar bskyongs gsung/ zar pa'i zhal nas/ nga yang bla ma'i gdan sa dga' ste/ da
ngas zar bskyangs shig gsung/ de nas bya yul ba chen pos kyang phebs/ sngar gyi zhal bkod rnams snyan du gsol bas/ gzhi 'di la gzan gyis dogs pa'i dgongs pa yin yong gsung
ste/ chas rkyen thams cad dang/ sol ba tshun dbur stod nas drangs te gdung khang chen mo bzhengs so/ sprul pa'i sku bya yul ba ni/ mdo ting nge 'dzin gyi rgyal po las/
phyi ma'i dus na ting 'dzin 'dzin pa dag/ lnga brgya las ni mi nyung der 'byung ste/ mdo sde mchog 'di rgya cher bzung ba la/ de dag sngon du 'dren pa gzhon nu yin/ zhes
lung bstan te/ 'khrungs yul stod lungs go go lung gi grong mkha' rog

gdung rus gnyos/ yab g.yung drung 'bar/ yum stod lungs pa'i lcam sring ljang bza' lcam bu ste/ shing mo yos la 'khrungs/ dgung lo bdun la stod lungs pa chen po dang mjal/ lo
bcu gnyis la stod lungs tsha thog dgon par/ rnal 'byor pa'i slob ma sgom pa byang grags dang/ spyan snga ba'i slob ma sgom pa ye shes rgyal mtshan gnyis la mkhan slob zhus
te/ dge tshul mdzad/ mtshan gzhon nu 'od du btags/ de nas stod lungs pa mal gro zar du 'byon pa'i phyags phyir byon/ lo bcu zhabs tog tshul bzhin mdzad/ thugs 'dzin yangs
pas bslab spyod sogs gzhung che chung rnams tshegs med par thugs su chud par mdzad/ de nas spyan snga ba phyor ba na bzhugs pa/ stod lungs pa dang dpon slob gnyis kyis
mjal du byon pas/ mngon shes kyis gzigs nas/ stod lungs pa la jo bo ston pa re skyid na/ 'khor 'di lta bu yod pa ces yang yang gsung bas/ bla ma mnyes par dgongs te phul/
lo bcu gsum zhabs tog tshul bzhin du mdzad pas/ spyan snga ba mnyes pa'i gsung mang po dang/ byin brlabs zhugs ste nang ma gcig la sde snod gsum dang/ rgyud sde bzhi'i
tshig don ma lus pa thugs la 'khrungs/ spyan snga pa la slob dpon nA ga bo dhi dang mjal ba bde'am zhus pas/ btsun chung 'di 'drir bcug pa'i chos mi 'dra ba gsung/ phyis
gshegs kar ngas slob dpon nA ga bo dhi dang dngos su mjal/ chos mang du zhus rtsa ba'i bla mar byed pa yin/ khyed rang yang gsol ba thob dang rjes su 'dzin par 'dug gsung/
mdor na spyan snga ba'i yon tan bum pa gang byo'i tshul du mnga' zhing/ spyan snga ba smyug ram du gshegs nas sku gdung bzhu ba'i dus/ thugs nam mkha' la 'od dang

bcas te/ sprul sku chen po'i dpang par babs pa phyis bya yul gyi gdung khang du bzhugs so/ smyug ram du sku mtshams lo dgu mdzad/ de nas tshogs bsdus te/ thog mar brul gyi
ra ba dkar por dgon pa btab/ dge 'dun lnga brgya tsam 'dus/ de'i tshe rje btsun ma sgrol ma la sogs yi dam mang po'i zhal gzigs/ nA ga bo dhi la dngos su chos gsan/ de nas
gdun bya bsam gyis mi khyab pa dang/ dgon pa 'bul ba yang mang du byung ba la/ bla ma dang sgrol mas lung bstan pa'i gnas bya yul du dgon pa 'debs dgongs kyang/ yon bdag
rnams the tshom bsal ba'i phyir/ bshes gnyen mtha' bzhi spyan drangs nas dgon pa thams cad nas rdo re blangs pa la sa dpyad mdzad nas/ se gsal ba'i g.yung drung gis phul
ba/ bya yul nas blangs pa'i rdo la sa'i dpyad bzang bar lung bstan pas/ gzhan rnams kyang ma dga' ba med par mdzad de/ lo dgon pa btab nas/ lo nyi shu rtsa gnyis pa shing
pho rta'i lo la gtsug lag khang gi rmang bting nas/ lo bcu gsum pa rta lo'i nang tshun la dgon pa gtor tshugs yan rdzogs par grub/ rmang bting nas na ning chu mo yos yan
la 'das lo sum brgya dang bdun bcu song ngo / de'i tshe spyan snga ba rnal lam du byon nas snam sbyar gser mdog can bkon pa rmis pas/ bla mas gnang ba byung gsung nas/
mkhan po rtog chos dbang bya 'dul 'dzin zer las slob mang ra sgom pa/ gsang ston rgya shes rab 'bar gyis mdzad de/ bsnyen par rdzogs/ bya yul du dge 'dun nyis stong lnga
brgya tsam 'dus/ de dus bya yul/ klung shod/ mal gro gsum du dus gcig la gral dbu mdzad pa dang/ mdo smad du ngang tshang ba'i gtsug lag khang gi rab gnas dang/ dwags por
sha ba gling pa'i mchod rten gyi

rab gnas zhus pas dus tshod tshes grangs 'di la mchod pa rgya chen po bshoms/ gsol ba thob/ ngas gzims chung 'di'i steng nas rab gnas byed pa yin gsung ste/ kun gyis mthong
bar gtsug lag khang dang/ mchod rten stengs su phyag nas babs pas/ de nas sprul skur grags/ mi ma yin mang po la chos gsungs pa dang / skyed rdzogs kyi rtogs pa mnga' ba/
mngon shes mang du gsungs pa sogs don du gnyeer na rnam thar che chung dang/ gtsug lag bzhengs tshul rten bshad du gsol/ de ltar slob ma mang du smin grol la bkod/ 'gro
don rgya cher mdzad de dgung lo drug bcu rtsa bzhi bzhes pa sa pho rta'i lo'i nya drug zla ba'i tshes bcu bco brgyad la bya yul du thegs/ de nas gzhi byes kyi grwa pa mangs/
sku gdung bzhu ba dang bzhugs pa la ma 'tsham pas/ sku stod rdo rus kyi dpang khebs kyis dril nas/ sku smad zhugs phul bas spur dud kyis gar khyab tu ring srel 'byung
ba dang / dung g.yas 'khyil/ sgrol dkar/ rnam rgyal mchod rten rnams byon no/ sprul sku chen po la slob ma nyis stong re 'dus pa'i nang nas/ ting nge 'dzin skyes pa lnga
brgya/ dge bshes jag tse 'cha' ba brgya dang bcu/ de'i nang nas grags che ba phyi'i chen po brgyad/ nang gi chen po brgyad/ thugs kyi sras bzhi rje sgam po par grags pa
dwags po lha rje la sogs pa byon/ phyi'i chen po brgyad ni/ mdo smad nas ngang tshang ba chen po/ brag dmar ba chen po/ dwags por sha pa gling pa chen po/ lhor lha rgya
ri ba dang/ dge g.ye ba chen po/ stod lungs su gnam par ba dang/ nya ga mo pa chen po dkon mchog 'od zer/ gtsang du mu sman pa chen po dang brgyad do/ nang gi chen po brgyad
la/ khrom gzher chen po 'brug lo pa/ mtshan rin chen 'od/ skam skam/ bar bar sogs dgon pa mang du

btab/ don gcig bzhugs/ smyug rum pa chen po ni/ snga phyi gnyis byung ba'i phyi ma yin no/ mal gror brul ba chen po ni/ rus glog skya/ dgung snying yos/ mtshan dbang phyug
rgyal mtshan dbang phyug rin chen yang zer/bya yul ba chen po dang thog mar 'brom du mjal/ rgyal steng gi dgon pa btab/ don drug bzhugs/ sku jol ba chen po/ ba ngar ba chen
pos ba ngar gyi mchod khang bzhengs/ 'phan yul du rta pa zhang sgom chen pos rta phu'i dgon pa btab/ 'brom du bkra shis sgang pa chen pos smon grong gi dgon pa btab/ rgya
mig mangs pa chen po dang brgyad do/ thugs kyi sras bzhi'am lnga ni/ rgya chen pos rgya sa sgang gi mchod khang gsar rnying gnyis bzhengs/ 'phan yul phyar rje nas gnubs
mchod gnas/ dgon mkha' ru ba la gsum byon pa'i bar pa dang/ gtsang pa rin po che dang bzhi/ sras lngar byed na dgyer sgom chen po yin la/ dpe kha gcig tu nang gi chen
por drangs pa yang snang bas/ mi 'dra ba cung zad 'dug kyang rnam thar gtso bor byas so/ dgas dwags po lha rje ni/ snying rje pad dkar du/ dge slong 'tsho byed ces bya ba
theg chen pa 'byung zhes lung bstan te/ 'khrungs yul gnya' bod snyi/ rus snyi ba/ dbu gtso rgyal 'bar gyi sras su sa mo lug la 'khrungs/ dgung lo nyer drug la daDa dwags
por mar yul blo ldan dang/ sha pa gling pa la mkhan slob zhus nas chig rdzogs mdzad/ mtshan bsod nams rin chen du btags/ de nas bya yul ba/ rgya yon bdagsha pa gling pa
yang zer// dge bshes sgre pa/ smyug rum pa  rgya lcags ri gong kha ba dang lnga la bka' gdams kyi chos rnams cha tshang bar gsan/ de nas sgrub pa bya dgongs nas/ khong rang
gi yab mes kyis brtsigs pa'i gser kha bya ba'i gtsug lag khang yod par brang khang brtsigs/

pha zhing la yon bdag byas te sgrub pa byed pa'i dus nyin gcig lcags ri'i lho phyogs su skyo sangs la byon pa na/ sprang po gsum las rje btsun mi la'i snyan pa gsan pas dad
pa'i rkyen byas te pha zhing gser zho bzhi dang/ ja zho gang la btsongs nas/ rgya lcags ri ba dang/ bya yul ba/ smyug rum pa rnams la phyi phyag mdzad pas/ bya yul ba'i
zhal nas/ khyed rnal 'byor pa khyi thul can gyi spyan sngar ma 'gro/ cis kyang 'gro na nged kyi rtags rnam thar ma dor bar shog cig/ lar ser kha la phan na khyi tshil yang
sman yin/ zangs nged kyis brdungs nas za pa skad mis 'don pa gcig 'ong bar 'dug ste thabs med gsung/ smyug rum pa'i zhal nas/ khyod kyis nga rgas kar ma bor bar shog cig
gsung/ de nas mi la dang mjal/ gdams ngag gis thugs tshim par mdzad/ phrin las mtha' yas shing/ dgas dwags lha sgam po btab te rang lo bdun bcu rtsa lnga pa chu mo bya
la sku gshegs/ rgyas par ni bka' brgyud kyi rnam thar rnams su gsal lo/ 'di dag bka' gdams kyi brgyud pa dngos su mi 'dzin kyang/ bka' phyag chu bo gnyis 'dres su grags pas/
slob ma'i mchog tu bgrangs ya yin no/ de nas lo bya yul gyi gdan sa rin par byon pa'i tshul ni/ spyan snga rnal 'byor gyi dbang phyug smyug rum du thegs nas/ lor gnas
brtan gyi bu gzhon nu smon lam gyis gdan sa lo dgu/ de nas rtogs ldan sdings po ba gnubs chos 'bar sbrul pos gdan sa lo gsum/ de nas gnas brtan smon lam blo gros kyis zla
ba bcu bco brgyad byas/ yang sdings po bas lo drug dril bas lo dgu mdzad de/ bdun bcu rtsa brgyad la lor thegs/ de nas

gtsang pa rin po che byon nas gdan sa mdzad de/ bya yul du sprul sku chen po thegs nas/ dge bshes rgya spre'u lo pa gdan sa lo lnga mdzad/ drug bcu rtsa bzhi pa rta'i zla ba'i
nyer brgyad la bya yul du thegs/ de nas gnubs mchod gnas gzhon nu rgyal mtshan khyi lo pa/ gdan sa lo nyi shu rtsa bzhi mdzad/ klung shod khra ba kha'i dgon ba btab/
brgyad bcu rtsa drug pa mngon bar byang chub pa'i zla ba'i nyer brgyad la bya yul du thegs/ de nas lo brgyad gdan sa ba med pa'i rjes la/ lor gtsang pa rin po che'i rjes
la/ rin po che glang lung pa bzhugs pa/ mal gro mdar ston mo'i gral dbu nas bya yul du gdan drangs/ de nas lo bya yul gyi gdan sa sbrel ba'i srol byung ngo / gtsang pa rin
po che ni/ 'khrungs yul gtsang gi gnubs yul rong/ gdung rus gnubs/ yab gnubs a la la/ yum ral rgyags bza' lcam gyi sras su me pho 'brug la 'khrungs/ mtshan nam mkha' rdo
rjer btags/ dpe kha gcig tu rdo rje rgyal mtshan yang zer/ rten tshangs spyod kyi dge bsnyen mdzad/ gzhon nu'i dus nas chos thams cad rmi lam sgyu mi'i nyams dang / mkha'
'gro ma mang po'i zhal gzigs/ de nas gnyan lo tsA ba rgya gar nas byon pa dang mjal te/ mdo sngags kyi thos pa rgya chen dang/ khyad par sngags la mkhas par sbyangs/ bod
kyi mkhas pa mang po la ngas thug da rgya gar du 'gro dgongs te/ ding rir dam pa mjal du byon pas/ chos mi gsung bar brda chos bzhi mdzad pa'i gcig/ rdo dkar po shar phyogs
su 'phangs song ba dam pa kun dga' la dris pas/ khyod kyi yongs 'dzin shar na yod zer ba'i brda yin zer bas/ lha sar jo bo mjal ba dang/ yer par sgrub

pa la byon pas/ bya yul ba chen po 'brom smon grong du chos bar la byon pa'i chos nyan mang po dang phrad de sprul sku bya yul ba la chos nyan du 'gro zer/ de la yon tan ci
yod byas pas/ gzhan mi shes bla mas byin gyis brlabs pa gcig yin par 'dug zer/ khong gis kyang tshod blta ba'i phyir chos grwa'i mthar bzhugs pas/ sems la phan pa mang du
byung ste/ mjal nas mi phyed pa'i dad pa 'khrungs/ phyags phyir bya yul du byon nas/ lo bcu bzhi bsten/ bka' gdams kyi chos thams cad rdzogs par gsan yi dam mang po'i zhal
gzigs/ chos nyid kyi bden pa mngon sum du gzigs te/ phyis lor byon pa la/ mkha' 'gro ma dung phreng can mang pos bsu ba mdzad de/ rdo rje gdan gyi chos skyong dang gcig
par snang gsung/ dgung lo re gcig la dga' ldan du 'byon pa'i rnal lam byung bas/ sgrol ma dkar mo'i sgrub pa mdzad/ lo'i gdan sar lo bcu bco lnga bzhugs te/ brgyad bcu
rtsa lnga pa lcags 'brug zla ba bzhi pa'i tshes brgyad la lor thegs/ 'di la slob ma dge bshes 'gar la sogs pa bu bzhi dang/ tshe blos thengs pa sdings po ba sogs bcu bzhi
byon te ma spros so/ de'i slob ma rin po che glang lung pa ni/ 'khrungs yul stod lungs nga tshur yab rdo rje grags dang/ yum hor bza' mgon mo'i sras su chu yos la 'khrungs/
lo bcu dgu la pa tshab lo tsA ba la rab tu byung ste/ mtshan brtson 'grus gzhon nur btags/ zur chos pa gcig la 'dul ba mkhas par bslabs/ nya ga mo pa la lo bdun lam
rim tshar gcig tu basbyangs pas/ ji ltar 'dod pa bzhin du blo bkol du btub pa byung gsung/ nyer bdun pa la

snon gyi gyad par bya 'dul 'dzin/ phya pa chos seng/ btsun pa chos mchog gsum la bsnyen par rdzogs/ de nas lor gtsang pa rin po che lo lnga bsten te chos mang du gsan/ dad
gus tshad med pa 'khrungs pas/ rtogs pa 'khrungs tshul sogs mang du 'byung la/ sngon du lo'i gdan sa lo bcu gnyis dang/ de nas lo bya yul sbrel nas lo drug ste bcu bco brgyad
mdzad/ bdun bcu rtsa lnga la nya drug zla ba'i tshes brgyad la bya yul du thegs/ glang lung pa'i dus su chos rje 'jig rten mgon po bya yul du byon te/ khrom gzhor dang
gnyis la bka' gdams kyi chos gsan pa'i dus su/ de gnyis kyi slob ma skyo rin po che la nged dben gnas byed pa'i sa cig dgos gsungs pas/ gzho'i phu na 'bri phyugs 'jog
pa'i se nags yod pa phul/ dgon pa btab ste phrin las rgyas pa'i tshul gzhan du gsal lo/ glang lung pa'i rjes su se rnal 'byor pa bsod nams rgyal mtshan/ de ni 'khrungs yul
gzhung/ yab se shes rdor dang/ yum rje mo 'od zer gyi sras su 'khrungs/ glang lung pa'i phyags phyir yun ring du bzhugs/ bla mchod pa lo 'ga' dang/ lo bya yul gyi gdan
sa lo dgu mdzad nas/ khrog gi dbyi phu dgon pa btab po/ sangs rgyas sgom pa ni/ 'khrungs yul gzhung/ yab 'be spyan ras gzigs dang/ yum byi za rgyas chung gi sras su lcags
'brug la 'khrungs/ lo bcu bzhi la 'dul ba 'dzin pa sbal ti'i sar rab byung mdzad/ mtshan rdo rje gzhon nur btags/ de nas lo brgyad pa la glang lung pa stod lungs su byon
pa dang mjal/ lo bcu bzhi bsten rtogs pa khyad par can 'khrungs/ de nas la mo lha khang

du lo drug sku mtshams mdzad/ so brgyad pa la ra mo cher mkhan po sbal ti la bsnyen rdzogs zhus/ 'dul ba mkhas par bslab/ lor byon nas/ zhe bzhi la lo bya yul gyi gdan sar
byon/ glang lo bar bdun bcu bzhugs/ zla ba bzhi pa'i tshes bzhi la lor thegs/ de nas gtsang pa jo sras kyis lo dgu gdan sa mdzad/ lo'i dbu rtse gsar ma bzhengs/ zem rin po
che ni/ yul ham mdo'i de'u gong bya bar phag lo la/ yab pa yags rtse mo'i sras su 'khrungs/ lo bcu bdun pa la lor sangs rgyas sgom pa'i spyan sngar byon pas/ sngon la dro
par song gsung nas rnal 'byor byang seng la rab byung zhus/ mtshan grags pa seng ger btags/ 'dul ba dang/ jo bo nas brgyud pa'i chos mang du gsan/ lo lnga bzhugs/ yar
lam rin chen sgang du sangs rgyas dbon la chos zhus/ de nas ham mdor lo bzhi sgrub pa mdzad pas/ sangs rgyas padma gar dbang dang zhal mjal/ de nas lo bya yul du sangs rgyas
sgom pa la tshogs chos/ klog chos thams cad rdzogs par mdzad/ thugs dam bum pa dbu thog tu gzhag pas ting nge 'dzin khyad par can 'khrungs/ ra sgreng du byon dus jo bo
'jam dpal rdo rjes chos gsungs/ lo bya yul gyi gdan sa lo bcu bco brgyad mdzad/ drug bcu rtsa drug pa 'brug lo zla ba gnyis pa'i tshes nyi shu la glang lung du thegs/ 'di
la slob ma'i mchog bzang po drug tu grags pa'i re mer ba chen pos lho ri mer gyi dgon pa btab/ 'od gsal sgang pa ni/ 'khrungs yul 'on bra ma thang/ don stengs pa la rab
byung zhus/ dro sar rnal 'byor bya seng la 'dul ba sogs bslabs/ phar 'byon par chas pa la/ snya re sman rtsar zem phebs pa dang mjal bas/ mi phyed

pa'i dad pa skyes/ lo dgu bsten/ 'dis zhogs kyi 'od gsal dgon pa btab so bo / gzhan yang dum bu ri pa chen po'i dbon po zla ba grags pa/ smad kyi byang chub sems dpa' zla ba
rgyal mtshan/ 'dis dum ri'i dgon pa btab  dgas dwags po spyi ther ba/ 'bri sgangs sangs rgyas lha ston pa/ chos rgyal kham pa lung pa rnams byon/ kham pa lung pa ni/ 'khrungs
yul nyan ka ka pa/ gdung rus dbas/ yab rnal 'byor mgon po'i sras su 'brug lo la 'khrungs/ byis pa nas zem rin po che lor yar 'byon mar 'byon mdzad pa dang mjal res
kyis sems phrogs pa bzhin byung/ lo bcu gnyis la zem bya yul du bzhugs pa la rab byung zhus/ mtshan rin chen seng ger btags/ de nas phyags phyir lo bdun bzhugs/ tshogs chos
rnams rdzogs par gsan/ zem gyi zhal nas khyed nga'i yon tan 'di rnams rtsad chod/ bsnyen rdzogs gyis gsung bas/ zem lam dgon du phebs pa la skyor mo lung gi mkhan po
zhig po bya ba mjal du byon dus bsnyen rdzogs mdzad/ 'dul ba yang gsan/ de nas zem la klog chos rnams zhus ma 'ongs pa na 'di ltar gyis kyi bslab bya mang po rnams mdzad
de/ zem gshegs nas/ ri mer ba gdan sar spyan drangs kyang/ khyod rang gi pha gi na 'os pa cig chos skyong gis bdag tu bzung 'dug gsung nas/ lung bstan mdzad de sa byon/ khong
yung ba'i khams lung du bros te de nas spyan drangs pas/ mtshan kyang de ltar grags/ nyi shu rtsa lnga pa la gdan sar bskos/ lo nyi shu rtsa bdun mdzad/ lo'i mchod khang
gi khyams smad gling rgya bkyed pa/ gser thog sogs bka' drin che zhing/ lnga bcu rtsa gcig pa rta lo zla ba gnyis pa'i nyer lnga la ka phug tu thegs/ yar lungs jo bo'i
chos 'byung du 'di'i dus su bka'

gdams kyi bshes gnyen grags che ba thus chen brgyad du grags pa byung zer ro/ sangs rgyas jo bo ni/ 'khrungs yul rgya sa sgang/ yab lha'i brgyud pa jo bo bsod nams mgon gyi
sras su sbrul lo 'khrungs/ gzhon nu nas sangs rgyas sgom pa shar phyogs dang ba'i 'od kyi 'jig rten na bzhugs zer ba'i dbyangs 'then pa gsan pas/ mtshan thos pa tsam gyis
dad gus skyes/ lo bcu gnyis la zem glang lung du bzhugs pa la rab byung zhus/ mtshan dbang phyug gzhon nur btags/ nyi shu rtsa gnyis pa la zem la mkhan po zhus te bsnyen
par rdzogs/ bka' gdams kyi chos la sogs pa mang du gsan sbyong mdzad/ lnga bcu rtsa gnyis la lam dgon gyi gdan sar byon/ lo dgu mdzad/ drug bcu la lo bya yul gyi gdan sar
byon pa'i dus mngon shes mang du gsungs/ bya yul gyi gtsug lag khang dang/ gling gi zhig gsos sogs mdzad de/ bka' drin lhag par che zhing/ bla ma yi dam chos skyong mang
po zhal gzigs/ gdan sa lo bcu bco brgyad mdzad/ bdun bcu don gsum pa bya lo dbyug gu zla ba'i tshes bcu bar du bzhugs/ sangs rgyas ston pa ni/ 'khrungs yul lho brag gla
shul sgo/ yab sum pa bkra shis kyi sras su byi ba lo la 'khrungs/ lo bcu bzhi la khams pa lung pa'i drung du rab byung zhus/ mtshan tshul khrims seng ger btags/ nyi shu
la mkhan po dge ye ba la bsnyen par rdzogs/ 'dul ba mkhas par mkhyen/ de nas lo bya yul gyi chos skyong rnams kyis bsu ba byas pa'i snang ba dang dus mtshungs par sangs
rgyas jo bos shog gsung ste/ bya yul steng khang du bskos/ jo bo chen po zhal gzigs/ de nas gdan sar byon te lo bcu drug mdzad/ lo bya yul du chos khrims shin du dam pa dang

bka' gdams kyi srol bzang po gtsugs/ glang lo bar drug bcu rtsa gnyis bzhugs/ sangs rgyas sgom pa gsar ma ni/ 'khrungs yul lo ro gla shul/ yab sum pa brgyad stong dpal gyi
sras su 'brug lo la 'khrungs/ gzhon nu'i dus mtsho sna pa la dge tshul zhus/ mtshan tshul khrims shes rab tu btags/ de nas bya yul du byon nas sangs rgyas jo bo dang/ ston
pa la bsnyen rdzogs zhus/ bka' gdams kyi chos rdzogs par gsan/ khyad par du sangs rgyas ston pa la sngags kyi rdzogs rim gsan pas/ 'od gsal gyi rtogs pa 'khrungs/ de nas
lam dgon gyi gdan sa lo gsum mdzad dus/ thugs skyo ba cung zad skyes te sham po gangs la bzhugs pa/ lo bya yul gyi gdan sar spyan drangs/ lo bcu gsum gdan sa mdzad/ nga
lnga pa stag lo bre phul zla ba'i tshes bzhi la bya yul du thegs/ sangs rgyas dbon po gzhon nu smon lam/ dgas dwags por spre'u lo la 'khrungs/ dgas dwags po spyi ther gyi
dbon por grags/ rgyal steng gi gdan sa lo mang rab dang/ de nas gdan sa gong lo gsum mdzad/ bdun bcu rtsa gnyis pa lug lo zla ba gnyis pa'i tshes brgyad la lor thegs/ rin
po che bcu bzhi pa/ klungs shod sho nag thang bya bar yab seng ge'i sras su yos la 'khrungs/ gdung rus rtsi/ lo bcu bco lnga la lug rgyur sangs rgyas jo bo la rab tu byung/
mtshan tshul khrims mgon por btags/ lo bzhi bsten/ tshogs chos rdzogs par gsan/ bcu dgu la brag gsab tu bsnyen rdzogs mdzad/ de nas skyor mo lung dang/ thang sag tu
'dul ba dang dbu ma mkhas par sbyangs/ sangs rgyas ston pa lo bcu gnyis bsten/ lkog chos rdzogs par gsan/ yi dam zhal gzigs pa

mngon shes mnga' ba sogs rnam thar du gsal/ 'khor rnams la nged yan chad du bka' brgyud 'di la dam tshig dang lta spyod la lhad dang zel med/ byin brlabs kyi brgyud pa ma nyams/
nyams rtogs rgyun chad med pa yin pas/ khyed zhabs tog byed pa don dang ldan pa yin gsung/ bya yul gyi mkhan po lo gsum/ lam dgon gyi gdan sa lo brgyad/ gdan sa che
ba lo nyi shu rtsa gnyis mdzad de/ bdun bcu rtsa gcig pa glang lo zla ba dgu pa'i tshes bcu bzhi la lor thegs/ 'di stod lungs pa rin chen snying po'i sprul par grags so/
rin po che gnam gang pa/ 'khrungs yul 'ol kha ba/ gdung rus byen/ yab chos skyong bsam me'i sras su khyi lo la 'khrungs/ lo bcu gcig pa la rgyal stengs su sangs rgyas dbon
po la rab tu byung/ mtshan gzhon nu ye shes su btags/ mkhen phya ru ba la/ 'dul ba/ spyod 'jug/ gdams ngag skor mang du gsan/ bcu dgu la rin po che tshul khrims mgon po
la bsnyen rdzogs zhus/ nged kyi gzims g.yog gyis zin bris thob gsung bas/ de ltar mdzad de tshogs lkog gi chos rdzogs par gsan pas thugs rab la mnyes te/ blo gros rnam
dag ces gsung/ lo nyer drug la rgyal stengs su bskos te lo bcu bco lnga gdan sa mdzad/ de nas rin po che bcu bzhi pas/ thub pa'i gser sku dbu zhwa/ bstan rim sogs gnang nas
byin gyis brlabs/ bzhi bcu pa la gdan sar byon/ lo so bzhi mdzad/ don gsum pa khyi lo zla ba bcu gnyis pa'i gnam gang bar du bzhugs/ rin po che tshes bcu pa/ 'khrungs
yul 'ol kha ba/ gdung rus ljang/ yab dpon dkar gyi sras su 'brug lo la 'khrungs/ lo bcu bzhi la rin po che bcu bzhi pa

la rab byung zhus mtshan chos kyi rdo rjer btags/ nyer gcig la rin po che sa de nyid kyi drung du bya yul du bsnyen rdzogs mdzad de/ dal dang 'byor pa rnyed dka' bas/ 'di dag
ji lta bzhin du bsgrubs/ gsung ba'i skabs su thugs la nges shes skyes te/ tshul khrims mi 'bras bzhin du bsrungs gsung/ bcu bzhi pa lo dgu bsten/ bka' gdams kyi chos rdzogs
par gsan/ gsang sngags nod do/ 'dul mngon spyod 'jug sogs la mkhas par sbyangs/ byes kyi mkhan po lo gsum/ rgyal stengs su lo nyi shu rtsa brgyad/ gdan sa gong lo brgyad/
spyan g.yas su mkhan po gzhon nu dpal gyis gdan drangs nas chos kyi 'khor lo yun ring du bskor/ bde mchog sogs zhal gzigs/ mgon po lho nub pa bran bzhin du 'khol ba
sogs rnam thar du gsal/ bdun bcu rtsa gsum pa 'brug gi dgun zla tha chung gi tshes bcu bar du bzhugs/ rin po che bcu bcu brgyad pa/ dgung snying yos/ zhogs su 'khrungs/
rin po che gnam gang ba la rab byung bsnyen rdzogs zhus/ mtshan blo gros rin chen du btags/ 'od gsal gyi gdan sa lo bdun/ gdan sa gong lo brgyad mdzad do/ bzhi bcu rtsa
drug pa byi ba lo dpyid zla ra ba'i tshes bcu bco brgyad bar du bzhugs/ rin po che rin chen rgyal mtshan/ yab lhas pa dpon rdor gyi sras su gru bzhir byi ba lo la 'khrungs/
rab byung dang bsnyen rdzogs rin po che gnam gang ba la zhus/ mgon po gri gug zhal gzigs rje rin po che blo bzang grags pa sogs bla ma bcu bco lnga bsten/ gdan sa lo nyi
shu rtsa gsum mdzad/ lnga bcu rtsa dgu pa khyi lo zla ba dang po'i tshes bcu bco lnga bar du bzhugs/ yongs 'dzin chen po tshul khrims dar gyi zhal snga nas yab dpon bsam

grub dar/ yum sog mo rdo rje sgron gyi sras su shing pho stag la lcas par 'khrungs/ dgung lo bcu gsum la gug rdzong du slob dpon tshul rgyal ba la rab tu byung/ mtshan tshul
khrims dar du btags/ nyi shu rtsa lnga la rin po che chos kyi rdo rje'i drung du bsnyen par rdzogs/ skyur mo lung du slob dpon bsam gtan don grub dang/ dro sar dmar ston
dbu ma pa sogs la 'dul ba'i sde snod mtha' dag la mkhas par sbyangs/ mkhan chen sangs rgyas dpal ba dang/ chos rje thams cad mkhyen pa sogs las/ sher phyogs dang byams
chos mtha' dag thugs su chud par mdzad/ thang sag tu zla grags gsar ma dang/ slob dpon tshul dpal pa la dbu ma'i gzhung che chung mtha' dag gsan/ rin po che rin chen rgyal
mtshan pa sogs bla ma lnga'i drung du bka' gdams kyi chos skor rnams dang/ chos rje kun bkras pa sogs la/ sa lugs kyi chos skor dang/ zha lu grags pa rgyal mtshan pa la
bu lugs kyi chos skor dang/ gdan sa thel du chos rje bsod nams rgyal mtshan pa la phyag rgya ba'i chos skor dang/ rtogs ldan sngo nyal ma dang/ drung rin rgyal ba la dus
'khor rgyud 'grel sogs la mkhas par mdzad/ mdor na mkhas grub kyi bla ma sum bcu tsam bsten te/ bde bar gshegs pa'i gsung rab mtha' dag gi tshig don la mnga' brnyes par
mdzad de/ mkhas pa'i grags pas phyogs kun du khyab/ 'chad nyan sogs gzhan phan rgya cher mdzad de/ slob ma'i mchog chos rje dge ba rgyal mtshan/ bzad pa blo rgyam/ bzad pa
padma bzang po/ chos rje blo brtan pa/ khams su lha 'bri ston pa sogs mang du byon/ sher phyogs gsung ba'i tshe me tog gi char 'bab pa yi dam dang chos

skyong zhal gzigs pa sogs rgyas par rnam thar du gsal la/ lor byes pa mkhan po lo lnga/ gzims 'og lo gsum/ gdan sa gong lo bcu bdun mdzad/ bdun bcu don lnga pa 'brug lo zla
ba bcu gcig pa'i nyer drug bar du bzhugs/ 'dir smras pa/ nges 'byung tshul khrims gsum gyis bag yod phyug/ rab 'byam sde snod gsum la mkhyen pa rgyas/ 'chad rtsod rtsom
pa gsum la mnga' brnyes pa'i/ bla ma mchog la sgo gsum gus pas 'dud/ de nas bdag gis gdan sa lo sum bcu so dgu byas te/ chos kyi 'brel pa thob pa bcu phrag gnyis/ bka' drin
lhag par che ba'i bla ma bdun/ mdo rgyud gzhung 'grel man ngag mang du thos/ yongs 'dzin chen pos mnyes shing rjes su gzung/ bka' brgyud bla ma'i rnam thar dri med mtsho/
bshes gnyen gdengs can stong gis legs gtams pa/ yon tan yid bzhin nor bu'i 'byung gnas la/ ngoms par btung du yod pa skal ba bzang/ zhes bar skabs kyi tshigs su bcad
pa'o/ gong du smos pa stod lungs pa'i slob ma lam grags che ba/ sdings po ba/ glog skya/ dge bshes zar pa/ dge bshes lha bzo/ khyung kham/ bya 'dul 'dzin dang drug las/ dang
po gsum gong du zur tsam bshad la/ stod lungs pa'i dgongs pa lon pa phyi ma gsum yin te/ lha bzos mngon shes lnga thob/ stod lungs pa 'khor lo bde mchog dang gnyis su
med par gzigs gsung/ khyung kham gyis sgyu lus kyi rtogs pa brnyes/ stod lungs pa'i zhal nas/ khyod kyi gdul bya gtsang du yod pas der song/ dgon pa thob/ slob ma bsdus
la bden gnyis bshad do/ nga'i bden gnyis 'di ma dor cig gsung bas/

khyuung kham gtsang la 'byon khar/ bden gnyis dang khyung kham gtsang la bzhud/ bden nam mi bden/ pha bong 'phen/ g.yag la dris gsung nas/ phyag mkhar brdabs pas tshal par
gas/ de nas nyang ro tha ba tshal du byon nas/ sdings phu dgon pa'i rmang bting/ bden gnyis chos tshan bcu gnyis su bsdus pa gsungs/ gzhan phan bskyangs pas slob ma mang
du 'phel lo/ bya 'dul 'dzin ni/ 'khrungs yul gtsang rong g.yung gi nang gi gnya' pa/ yab bya rgyal ba la sras gnyis yod pa'i gcung po/ lcags pho 'brug la 'khrungs/ gzhon
nu'i dus rong snar mda' tshe dmar gyi gtsug lag khang du 'be shes rab 'bar chos gzhi la byon pa mjal du byon pas/ phar phyin gsung ba'i lam shes kyi skabs su slob chos gsan
pas lha'i me tog char 'bab pa mthong/ dad pa skyes pas/ yab la zhus te rab tu byung/ mtshan brtson 'grus 'bar du btags/ 'be'i zhal nas/ rab tu byung bas 'dul ba bslab
dgos pas/ thog mar 'dul ba slobs gsung bas/ ldan du sog tshul khrims bla ma/ de nas rgya 'dul 'dzin dang/ rma tsho la 'dul ba gsan cing mkhas par gyur/ de nas rgyal tsha
zhang yes la dbu tshad dang/ zangs dkar lo tsA ba la yo ga bslabs/ de nas bshad nyan mdzad pa'i skabs su dpe cha rnams khams pa'i grwa pas brkus pa/ thugs skyo ba skyes te/
stod lungs pa'idrung du bka' gdams zhu ru byon pa/ yon tan che ba'i nga rgyal gyis dang por phyag ma byas pa sogs spyod pa 'ga' zhig la brten nas stod lungs pas bka' bkyon
drag tu mdzad de bskrad/ der log nas byon/ stod lungs zam khar sleb pa na 'gyod pa skyes te

chos zhur 'ongs pa la/ de ltar byed pa nga ma bden snyam du dgongs pa dang/ stod lungs pa'i zhal nas/ nye gnas la da kho 'gyod pa skyes nas 'dug gi yar gdan drongs la shog
gsung/ gdan drangs bkur sti byas/ der bka' gdams kyi gdam ngag thams cad yongs su rdzogs par gsan nas thugs dam gyi gtso bo mdzad do/ de nas zul phur bshad grwa gtsugs btsugs
te tshogs lo dgu'i bar du bskyangs/ mdo rtsa'i TikkA che chung dang/ 'dul ba spyi'i rnam gzhag mdzad/ de'i tshe bsam yas dpe dkar gyis bar chad brtsom rtsom pa'i phyir
btsun par sprul nas zhabs tog lo mang du byas kyang 'dul ba dang 'gal ba'i mdzad pa na bza'i spu phyir bstan te gyon pa tsam ma gtogs skyon ma rnyed pas/ dpe dkar yang
dad par grags so/ de ltar bka' gdams kyi man ngag la nyams len mdzad/ bu chen 'dul ba la mkhas shing 'gro don phun sum tshogs pa bdun bcu rtsa drug byung ba'i nang nas/
dbus kyi bu chen gsum ni/ ga ba dar song/ rnal 'byor byang seng / rje ma chos seng dang gsum/ gtsang nas gtsang ngu rin rgyal/ rtsis pa gzhon nu seng ge sogs byon/ de ltar
bstan pa'i bya ba rgya chen mdzad de/ dgung lo bdun bcu don lnga bzhes pa na/ zul phur sku gshegs/ lung bzhu bas thugs ljags ring srel sogs mang du byon no/ de nas dgyer
sgom chen po nas brgyud pa cung zad bshad na/ dang po yar lungs 'phyong rgyas kyi bang so padma can bya bar/ yon bdag nyi ma mgon gyi sras dgyer shes rab skyabs zer ba
dbu ru snon mda'i reg snar yul 'chugs/ btsun mo 'tshal stod nas klu lcam

bya ba khab tu bzhes/ sras gsum byung ba/ khye'u la stag/ bu mo stag/ khye'u la dor ro/ chung ba khye'u la dor rab tu byung ste sgom pa shes rab grags zer/ che ba khye'u la
stag dgung lo bcu gnyis pa snon phu gnyer du sprul sku bya yul bas mkhan po mdzad/ rnam thar gzhan na mkhan slob gsal ba mi snang/ zhang snying phug pas slob dpon mdzad
nas rab tu byung ste/ mtshan gzhon nu grags su btags/ dgung lo bcu bdun la sne'u zur du byon/ lo dgu bzhugs/ sne'u zur pa gshegs nas bya yul ba chen po lo lnga bsten/ bka'
gdams kyi chos skor rdzogs par zhus/ slob ma brgyad brgya tsam byon pa'i nang nas grags che ba nya/ bya/ zug dang gsum/ dge bshes g.yor ston/ skyi ston/ lho brag ston pa/
dmar ston/ khams ston/ ston pa 'od zer sla ma/ smon lam bzang po/ ston pa gzhon legs sogs byon zer ba 'dug kyang/ sa cha 'di dang/ dgon pa 'di btab sogs gsal ka ma thos
la/ sangs rgyas dbon ston ni 'gran gyi do med yin no/ me mo bya la ra sgreng btab nas lo drug bcu re gnyis song ba/ sa mo phag la rin chen sgang dang gtsug lag khang rnying
ma bzhengs/ bla ma'i gdan sa la sgo ston gsung nas bya yul phyogs su bstan/ jo bo mi g.yo ba/ dam tshigs gsum bkod/ jo bo 'jam dpal rdo rje'i zhal gzigs/ sne'u zur pa
dang bya yul ba'i gsung sgros dgang gsos nas lam rim po ti bzhi ma dang gnyis ma bya ba sangs rgyas dbon ston sogs la gnang bas/ sangs rgyas dbon ston gyi zin bris su btab/
gdan sar lo lnga bcu bzhugs/ khya gnyis pa yos lo'i dgun zla ra ba'i nyer dgu la thegs/ sangs rgyas dbon ni/ dgyer sgom chen po'i mched zla dgyer bu mo stag ces pa dang
/

yum sha mo stog go zhes pa la sras lcam sring gsum byung ba'i che ba yon bdag ya po zhes pa/ dge 'dun dang dkon mchog la dad pa zhig byung/ bar pa sangs rgyas dbon/ lca mo
rgya mo hor dang gsum mo/ sangs rgyas dbon sprul sku bya yul ba'i sku skyer byed pas/ dgyer sgom gyi zhal nas/ ngas bla ma'i gsung cig la brten nas/ btsun chung 'di la byams
par byas pa yin gsung/ sangs rgyas dbon dgung lo bcu bdun la dge bshes 'ben thang pas mkhan po/ dwags po bang rim pa lde'u sgom gyis slob dpon mdzad de rab tu byung/
mtshan gzhon nu 'byung gnas su btags/ lo bcu dgu la skyid smad du byon/ dge bshes nyang ran dang/ dge bshes kha ches mkhan slob mdzad de bsnyen par rdzogs/ 'phan yul mdar
ka ba dar seng la 'dul ba dang/ gzhan yang sde snod mang du gsan/ de nas lo bcu bco brgyad kyi ring la dgyer sgom chen po bsten nas/ gsung rab mtha' dag dang/ lung man ngag
rdzogs par gsan/ yi dam chos skyong dpag tu med pa zhal gzigs/ rgya mar gtsug lag khang gsar ma bzhengs pa dang/ rin chen sgang gi gling rgya bkyed pa/ phyogs kyi gtsug
lag khang dang rten gsum mang po'i rab tu gnas pa sogs 'gro don rgya che zhing/ sangs rgyas skal ldan shing rta zhes par 'gyur bar zhal gyis bzhes/ spyan ras gzigs kyi
sprul par yang grags/ rgyas par don du gnyer na khu dbon gyi rnam thar thun mong ba che ba gcig dang/ mchod khang bzhengs tshul bkra shis le'u brgyad ma bya ba lho pa dbu
ma pa nam mkha' shes rab zer ba'i slob ma cig gis byas pa dang/ ri bo maNDal gyi rtser byon pa'i rnam thar rnams su gsal lo/ slob ma rtogs ldan bzang

mo ba/ hags mo ba/ zung chung mo pa/ nag mo sang yon dang mo bzhir grags pa rnams ni rgyas par khong rang gi bka' thor bkod 'dug pa rnams yin la/ gdan sar lo bzhi bcu bzhugs
te bdun bcu rtsa gsum pa lcags pho rta'i mgo'i zla ba'i tshes bzhi la rgya ma gnas su thegs/ rtogs ldan bzang mo ba ni/ yul dwags po brad lha sa ba/ gdung rus spyil/ yab
rnal 'byor jo stag la sras gsum yod pa'i 'bring po/ mtshan gzhon nu seng ge zer/ byis pa'i dus dwags po sgom tshul la phyag rgya ba'i khrid 'ga' dang/ bya yul ba'i slob
ma bong thang ba la bka' gdams kyi chos skor dang/ pu gu dor sa chen gyi slob ma gshen pa rdo rje seng ge la sa skya pa'i chos skor gsan/ bcu dgu pa la g.ye chung du zhang
ban la bsnyen rdzogs mdzad/ de nas sangs rgyas dbon blo mda' grong mo che na slob ma mang po la bka' gdams kyi chos skor gsung ba dang mjal bas dad de/ nyi shu rtsa brgyad
nas rin chen sgang pa'i grwa pa mdzad yun ring du bsten/ bka' gdams kyi chos rdzogs par gsan/ de nas bsam yas phu'i bzang mo dgon par bzhugs pas bzang mo bar grags/
bdun bcu rtsa bdun pa shing pho rta'i lo'i dpyid 'bring mchus nya pa'i tshes bzhi la bzang lo dgon par thegs/ khong gi slob ma jo gdan lhas phu bas lhas phu dgon gsar btab/
lha dge 'dun sgang pas dge 'dun sgang btab/ gzhan yang 'phan yul zong dgon pa sogs byung yang grags che ba lha 'phrang po ba yin te khong gis sbrags su ri zangs rtog gi
dgon pa btab/ nags mo bas byin gyi nags mo dgon pa btab/ zung chu mo pas 'phan yul mda'i zung chur

dgon pa btab ste/ phyis spos pa grab kyi gsas khang yin no/ sangs rgyas dbon gyi brgyud pa gdan sar byon pa rnams ni/ gcen po yon bdag ya po la sras bzhi byung ba'i che ba
slob dpon ston pa/ bla ma sang yon/ smon lam seng ge/ bde gshegs chen po'o/ bla ma sang yon glang lo pa po gcig pa lug gi lo la gdan sar byon/ mchod khang glo 'bur nub ma
dang gdul gdung sogs bzhengs/ sprul bsgyur nus pas nyin gcig la sprul pa gsum bstan par grags/ gdan sa lo sum bcu rtsa gnyis mdzad/ re gnyis pa stag lo'i bar bzhugs/ de
nas gcung po bde gshegs gzhon nu seng ge khyi lo pa/ zhe gcig pa stag gi lo la gdan sar byon/ lo nyi shu rtsa lnga mdzad/ re lnga pa stag lo la thegs/ de nas smon lam seng
ge'i sras skam dgon pa gzhon nu 'bum gyis gdan sa zla ba bcu bco brgyad mdzad de/ rang lo nga gcig pa la thegs/ de nas sangs rgyas 'od 'byung gis gdan sar 'brug la byon
te lo nyi shu rtsa bzhi mdzad/ gtsug lag khang la gser thog bkal/ rang lo drug bcu rtsa gcig la thegs/ de nas sangs rgyas gzhon 'od kyis rang lo nyer bzhi pa la gdan sar
byon te lo bzhi bcu bzhugs/ lo drug bcu rtsa bzhi pa la thegs/ de nas mkhas btsun rgya ma pa bkra shis rgyal mtshan gyis rang lo zhe gsum pa la gdan sar byon te lo bcu dgu
bzhugs nas drug bcu rtsa gnyis la thegs/ slob dpon kun bzang dang/ slob dpon gzhon nu seng ge gnyis kyi skabs gdan sa lo drug stongs nas skag rtsub mang yang khong rang
rnam gnyis kyis gdan sa lo gnyis gnyis mdzad/ de nas spyan snga bsod nams rgyal mtshan gyis gdan sa

lo nyi shu rtsa lnga mdzad/ spyan snga sang yon pas gdan sa lo bdun mdzad nas lnga bcu rtsa lnga pa la thegs/ sangs rgyas byang chub pas gdan sa lo nyi shu rtsa gsum mdzad
de nga drug pa la thegs/ spyan snga kun blo bas gdan sa lo bcu gcig bskyangs te lnga bcu rtsa dgu pa la thegs/ spyan snga gzhon 'od pas gdan sa lo sum bcu rtsa bzhi mdzad/
mchod rten chen mo bzhengs/ re drug pa khyi la gshegs/ spyan snga blo gros rgyal mtshan skam dgon pas gdan sar lo gnyiis bzhugs nas kun spangs mdzad de don gcig pa la thegs/
spyan snga blo gros rgyal mtshan gnyis pas gdan sa lo gsum mdzad nas bdun bcu rtsa gnyis pa la thegs/ spyan snga blo gros 'jigs med pa shing phag la gdan sar byon te
da lta gdan sar bzhugs pa nyid do/ gong du smos pa sne'u zur pa las 'phros tshul ni/ sne'u zur pa gdung rus zhang tshe spong/ spras thong pa sar zhang stag po'i sras su
chu pho rta la 'khrungs/ byis pa'i dus nas ting nge 'dzin rang 'khrungs su mnga'/ brag rgyab tu rab tu byung/ mtshan ye shes 'bar du btags/ dgon pa la/ sku mched gsum la
sogs pa bla ma mang du bsten/ dgon pa ba dang thog mar mjal ba'i dus/ thugs ka nas thub pa'i sku 'od 'phroo ba cig byon nas sne'u zur pa la thim pas ting nge 'dzin khyad
par can brnyes/ bla ma la gus pa/ byang chub kyi sems gnas pa/ brtan pa/ sgyu ma lta bu'i ting nge 'dzin rnams 'dzom na/ sangs rgyas dang byang chub sems dpa' dpag tu med
pa zhal gzigs pa chos nyid yin gsung/ gzhan yang sgyu lus kyi rtogs pa brnyes pas/ rang lus mi g.yo ba'i skur ldang nus pa dang /

mngon par shes pa rgya chen po mnga' zhing/ dgon pa ba dang/ sku mched gsum gyi gsung phyogs gcig tu bsgrigs pa'i bstan rim mdzad/ rang lo bdun bcu rtsa bdun pa sa khyi rta'i
zla ba'i nyer dgu la thegs/ gdung bzhu bas ring bsrel dpag tu med pa dang/ lha'i spos kyi dri sne'u zur gyi gnas thams cad khyab pa sogs rnam thar du gsal lo/ slob ma
bdun brgya tsam byung ba'i nang nas grags che ba bzhi ni/ lha bka' gdams pa thag ma ba chen po/ byang sems zla ba rgyal mtshan/ gun pa lha rje thugs rje rgyal mtshan rnams
dang/ gzhan yang dgyer sgom chen po/ gtsang nas grang po lung pa zhes 'phags pa don zhags dang bcu gcig zhal gyi chos bdag tu byed pa dang/ spyi bo lhas pa byang chub 'od
ces grags pa rnams so/ 'di rnams bka' gdams gdam ngag pa gtso bor byed pa yin no/ spyi bo lhas pa la chos kyi rje sa skya paNDi tas rab byung bsnyen rdzogs kyi slob dpon
zhus/ bka' gdams gzhung gdam ngag gi chos rnams gsan par rnam thar ngo mtshar snang ba las gsungs so/ thag ma ba'i slob ma nam mkha' seng ge yang stod lungs thag mar byon/
de nas nam mkha' rgyal po/ seng ge bzang po/ rgyal sras bzang po/ gsang ba'i bdag pos byin gyis brlabs pa nam mkha' rgyal mtshan dang bzhi ni lho brag thig phyir byon
no/ yang bka' gdams gzhung pa'i brgyud pa se spyil phu ba yan sngar bzhin la/ de nas lha lung gi dbang phyug dang/ lha 'gro mgon gyi slob zangs chen pa dar ma bsod nams/
de'i slob ma mtsho sna pa chen po shes rab bzang po/ de'i slob ma mon grab pa tshul khrims bkra shis/ de'i slob ma mkhen chos skyab bzang po yang gdam ngag

pa nas brgyud pa sangs rgyas dbon ston yan sngar bzhin la/ de nas nam mkha' rgyal po man sngar dang 'dra'o/ mkhan chen chos skyabs bzang po dang/ gsang bdag nam mkha' rgyal
mtshan gyi drung du rje thams cad mkhyen pa blo bzang grags pas bka' gdams gzhung gdam ngag gi chos rnams gsan nas/ gro lung pa'i bstan rim la gzhi mdzad de/ byang chub
lam sgron gyi don 'grel lam rim che chung mdzad do/ de yang bka' gdams gzhung gdam ngag gi khyad par mi 'dra ba cung zad 'dug kyang bka' gdams gzhung drug sogs gzhung bshad
gtso bor byed cing/ skyes bu gsum gyi lam rim lkog chos su ston pa gzhung pa dang lam bstan rim sogs skyes bu gsum gyi gdam ngag gtso bor ston cing/ gzhung rgyab chos
su byed pa gdam ngag par byed pa legs so/ a ti sha'i sras kyi thu bo gnyis pa rngog lo tsA ba'i bshad brgyud 'dzin pa ni/ gangs can gyi ljongs 'dir bstan pa spyi la bka'
drin che bas/ de'i byon tshul sngon gyi yi ge las/ kha ba can gyi ljongs 'brog mtsho dang nye ba'i sar/ sngags rnying ma ba'i dge bshes rdo rje gzhon nu bya ba la sras lnga
yod pa'i che shos rngog legs pa'i shes rab kyis/ spyir jo bo chen po lo bcu bsten cing/ phyags phyir byon pa'i dus su gsang phu la phyag 'dzub gtsugs btsugs te/ lung pa
ya ge'i nang na dung g.yas su 'khyil ba 'dra ba yod/ der legs she khyod kyis gtsug lag khang thob la bshad nyan gyis/ bstan pa la phan par 'gyur zhes lung bstan pas/ gsang
phu ne'u thog gi sa cha gzigs te/ bla mas lung bstan pa'i gnas de yin par mkhyen nas/ gsang phu ne'u thog gi gtsug lag khang bzhengs/ bstan pa'i

bya ba mdzad de/ dang por dge 'dun lnga brgya tsam 'dus so/ de las 'phros pa la gnyis/ lo tsA ba blo ldan shes rab las slob ma 'phros tshul/ mnga' ris pa shes rab rgyal mtshan
las bka' gdams glegs bam byung tshul lo/ dang po ni/ legs she'i gcung po klu khri/ klu byang/ chos skyabs/ thub pa bzhi las/ chos skyabs kyi sras lo tsA ba blo ldan shes
rab yin te/ de yang lcags mo phag gi lo la sku 'khrungs/ skyes bu dam pa des sku na gzhon nu'i dus nas/ khu bo dang/ ka chu'i slob chung tshul khrims shes rab la sogs
pa bsten nas rab tu byung / rgyud sbyangs/ dgung lo bcu bdun lon pa'i dus/ mnga' ris stod kyi lha bla ma byang chub 'od kyi dbon po mnga' bdag rtse lhes ldes rgya gar du
lo tsA slob pa la brdzangs te/ yul dbus dang kha che la sogs par byon/ paNDi ta sadzdza na dang/ 'bum phrag gsum pa/ pa ra he da/ ma hA dza na/ su ma ti kIrtI dang/ skal
ldan rgyal po la sogs pa mkhas grub mang du bsten/ rgya bal du lo bcu bdun bzhugs nas/ mnga' ris stod du phebs/ mnga' bdag dbang lde dang/ khri bkra shis dbang phyug brtsan
btsan gyis 'gyur gyi sbyin bdag mdzad nas/ tshad ma rgyan la sogs pa bstan bcos mang po bsgyur/ de nas dbus su phebs/ khu bo'i gdan sa gsung phu ne'u thog dang/ ra sgreng
la sogs pa gnas khyad par can mang por chos gsungs/ slob ma khri phrag lhag tsam 'dus par grags shing/ dbus gtsang/ lho bal/ mdo stod smad/ shar tsong kha/ rgya mi nyag
sogs su grub mtha' 'dzin pa'i slob ma dang nying slob tu ma gyur pa med cing/ dbus gtsang du lo bcu

bdun 'gro don mdzad/ rgyas par gro lung pas mdzad pa'i rnam thar du shes so/ de'i thugs sras zhang tshes spong chos kyi bla ma/ gro lung pa blo gros 'byung gnas/ khyung rin
chen grags/ 'be shes rab 'bar dang bzhi la sras kyi thu bo bzhi zer/ gzhan yang gangs pa she'u/ gong bu ra can/ sham po mi dig la sogs pa bsam gyis mi khyab pa smin par
mdzad pa'i ngang nas zhang tshes spong chos kyi bla mas ne'u thog gi gdan sa lo sum bcu rtsa gnyis mdzad/ de rjes gnyal pa ri lus lo gnyis/ gnam par bas lo brgyad/ de nas
gro lung pa gdan sar gdan drangs pas/ grogs chos kyi spyan ldan de'i gdan sa dron mo la shes 'dod yod kyang ral ril thams cad kyi rjes su mi byed gsung nas/ gong gi bla
ma de gsum gyi slob ma dge ba'i bshes gnyen phya pa chos kyi seng ges ne'u thog gi gdan sa lo bcu bco brgyad mdzad cing/ slar yang gro lung pa'i spyan sngar byon nas sgro
'dogs dpyad de slob ma bsam gyis mi khyab pa byon pa las sras kyi thu bo seng chen brgyad ni/ gtsang nag brtson 'grus seng ge/ dan bag smra ba'i seng ge/ bru nag bsod nams
seng ge/ rma bya rtsod pa'i seng ge/ rtsags dbang phyug seng ge/ nya bran pa chos kyi seng ge/ 'dan ma dkon mchog seng ge/ gnyal pa yon tan seng ge ste/ 'ga' zhig gtsang
pa 'jam seng 'dren no/ jo sras bzhi ni/ 'khon jo sras rtse mo/ rngog jo sras ra mo/ khu jo sras ne tso/ gnyos jo sras dpal le rnams so/ yang 'gar dbang phyug grub/ kong
po 'jag chung/ lho pa sgog zan/ par phu ba blo gros seng ge bzhi la shes rab can bzhi zer/ gzhan yang 'jad pa ston skyabs/ rdo rje 'od zer la sogs pa sde snod

'dzin pa mang po dang/ 'tshur phu ba grub thob dbu se/ zhang tshal pa/ choos rje phag mo gru pa la sogs pa mkhas grub du ma smin par mdzad pa'i nang nas rtsags dbang phyug
seng ges gdan sa lo lnga de gnyis kyi slob ma gnyal pa dad pa bzang pos lo bdun/ 'jam tse nes lo bdun byas/ 'di nas gling stod smad gnyis su gyes par 'dod do/ smad pa la
bzad pa dar ma 'od dang/ bzad pa don grub gnyis kyis lo sum bcu mdzad/ de nas slob dpon 'od zer mgon pos lo sum bcu rtsa lnga gdan sa mdzad pa la/ slob ma slob dpon shAka
gzhon/ don grub dpal/ mkha' rag pa la sogs pa byon pa'i shAka gzhon gyis gdan sa mdzad de/ de nas rim pa ltar byon no/ gling stod pa ni/ 'jam tse ne'i slob ma gtsang pa
'jam seng/ de'i rjes su 'jim ston/ zhu ston/ blo gros 'bar rnams rim par byon/ de nas slob dpon gnyal zhig 'on byang rdo nas spyan drangs te/ gdan sa lo bcu bco brgyad mdzad
cing/ slob ma bu dgur grags pa ni/ bzad rings/ phu dang dar dkon/ gtsang pa gru gu rnams la snga tshar gsum/ 'u yug pa bsod nams seng ge/ bo dong rin chen seng ge/ slob
dpon jo nam gsum la bar tshar gsum/ rgya 'ching/ 'jam gsar/ skyel nag gsum la phyi tshar gsum zer ro/ de ltar slob ma mang yang / gdan sa rgyal pa so ston gyis byas/ de
nas rgya 'ching rgyu ba bde ba can nas spyan drangs te gdan sa mdzad/ de nas chu mig pa seng ge dpal gyis gdan sa lo bcu bco brgyad mdzad/ de nas da lta'i bar la gdan sa
ma chad par byon pa'o/ lo tsA ba'i bu chen khyung rin chen grags kyi slob ma stod lungs rgya dmar/ stag pa kha che sogs las brgyud pa nyang stod

gnas gsar la sogs pa'o/ 'be shes rab 'bar gyis nyang stod gnas rnying du phar phyin gyi gra grwa sa gtsugs btsugs te/ la stod dkon mchog mkhar la sogs pa smin par mdzad do/
ar byang chub ye shes kyis gnam rtsang ldeng dang gzhu kun dga' rab sogs su chos gsungs te/ gra grwa pa dpe 'grems dus gcig la'ang brgyad brgya tsam 'dus/ grags che ba dkar
chung ring mo sogs mang du byon no/ gzhan yang gnyal zhig gi slob ma las brgyud pa'i sa skya/ zha lu/ snar thang sogs gtsang gi chos sde grags che ba rnams su mtshan
nyid kyi bshad grwa btsugs te/ mdor na rngog lo tsA ba khu dpon nas brgyud pa rnams a ti sha'i slob brgyud kyi mchog tu gtogs shing/ bstan pa spyi la bka' drin che bas zur
tsam smos pa'o/ gnyis pa mnga' ris pa shes rab rgyal mtshan las glegs bam byung tshul ni/ rngog legs pa'i shes rab de nyid la gsang phur gra grwa pa lnga brgya tsam 'dus
te gzhan phan skyong ba'i dus su/ de rnams kyi nang nas rnam g.yeng la mi dga' zhing/ 'dod yon la ched du mi byed pa'i byang chub sems dpa' shes rab rgyal zhes pa/ mnga'
ris stod pa/ jo bo dang 'brom gnyis ka la chos kyang thos pa cig yod pa de 'du 'tshogsmi 'ong bar gsang phu'i nags khrod cig na sgom 'ba' zhig mdzad cing bzhugs pa la/
de dus rngog gsang phu bas nag gseb na yar la skyo sangs la byon pa na/ byang chub sems dpa' shes rab rgyal mtshan dang mjal nas/ rngog la phyag 'tshal ba dang/ rngog na
re/ khyed bza' btung longs spyod la mi lta ba ngo mtshar che/ dus deng sang rnam g.yeng spangs nas 'di lta bu'i dge sbyor byed pa la dka' las yod/ khyed thugs dam gyi mthil
ci la mdzad gsungs pas/ shes rab rgyal mtshan na re/ yongs 'dzin dam pa gsan du gsol/ 'dus byas chos ni 'di 'dra ba/ skyes pa'i tha ma 'chi

ba'i chos/ bsags pa'i tha ma 'dzad pa las/ tshe 'di'i snang ba bag re la/ rgyu mtshan ci yang mi gda' ba/ de bas mi rtag thun re bsgoms/ gsungs pas/ rngog dgongs pa la 'di
jo bo yab sras kyi chos skad thun mong ma yin pa yin/ 'di la dge sbyor gyi khrigs dang/ dad gus ci 'dug blta snyam nas/ dri lan mang du mdzad pas/ bka' gdams glegs bam rngog
gi phyag tu bzhugs pa shes rab rgyal mtshan gyis rtsad chod de zhus pas/ thog mar bu chos kyi le'u dang po bram ze'i khye'u gsal bar sku skye ba bzhes tshul sogs gsungs/
mdor na tshig re re la'ang bslab pa gsum/ lha bzhi/ rjes dran lnga tshang ba re mdzad de/ bslab pa gsum yang tshul khrims bsrung ba dang/ gzhan don du bsam pa bzang po
byed pa/ de thams cad bden gnyis su dril nas nyams su len pa dang/ lha bzhi ni rab tu byung ba'i cha nas shAkya thub pa'i bka' thams cad la babs/ tshad med pa bzhi la dge
sbyor byed pa'i cha nas thugs rje chen po/ 'gro don byed pa'i cha nas rje btsun ma sgrol ma/ gnyen po bsten pa'i cha nas mi g.yo ba dang/ rjes dran lnga ni/ lhag par sgrol
ma 'di skad gsung/ sras kyi thu bo spyan ras gzigs/ khyod kyi rjes 'brang kho mos bskyab/ kho mo'i gdams pa 'di long la/ rjes su 'brang la bstan par bya/ skyabs gnas
bla ma dran par mdzod/ lus ni lha yi rang bzhin te/ ngag ni bzlas brjod rgyun par mdzod/ 'gro ba ma lus pha mar soms/ sems kyi gnas lugs stong par dpyod/ lnga po de yi skyabs
par nas/ dge rtsa thams cad dag par mdzod/ ces te/ 'di rnams kyi nang du nyams len 'du bar bzhed cing/ bka'i babs che chung gang zag blo mtho dman gyi rim pas

'byed tshul glegs bam las gsungs pa rnams bstan nas/ de nas rjes su glegs bam gyi po ti tshang ba bka' rgya dang bcas te gnang/ shes rab rgyal mtshan gyis kyang gnas nges med
du bzhugs nas nyams len mdzad do/ de nas spyan ras gzigs kyi sprul pa phu chung ba gzhon nu rgyal mtshan la gnang/ des ka ma'i rnal 'byor pa rin chen rgyal mtshan la/
des stabs ka'i zhang ston dar ma rgyal mtshan la/ des lha bla ma ye shes 'od kyi sku skye byang chub bzang po la/ des nam mkha' rin chen la/ des 'brom ku mA ra ma ti la/
des mkhen nyi ma rgyal mtshan la gnang/ de dag gi lo brgyus rgyus rgyas par don du gnyer na glegs bam gyi byung tshul ngo mtshar rmad du byung ba'i dpal 'byor zhes par blta'o/
zhar la khu ston brtson 'grus g.yung drung ni/ yar lungs thang po cher byon/ spyir jo bo'i chos mang du mnga'/ khyad par shes rab kyi pha rol du phyin pa la rtsal thon/
gshin rje gshed kyi zhal gzigs/ slob ma'i mchog mngon pa la mkhas pa brang ti dar ma snying po sogs dang/ glegs bam las/ bA ga rA jA la sogs pa'i 'khor lnga brgya tsam
yod ces 'byung ngo/ gsum pa nag tsho'ii rjes slob byon tshul ni/ nag tsho lo tsA ba la mnga' ris skor gsum du slob ma mang du byon pa la/ dbus su grags che ba rong pa
phyag sor ba yin te/ khong rang gi skye ba bcu gsum dran cing/ mngon par shes pa rgya chen po mnga' ba/ bsgoms pa'i stobs kyis rig pa'i gnas lnga la mkhas pa des/ dang por
jo bo chen po'i gdam ngag kho na rtsad dpyod pa la/ jo bo'i dngos kyi slob ma yer pa ba rang gi zhang btsun yer pa ba / yer pa gzims khang gi sgom pa dad pa bla ma/ ra
sgreng du dge bshes ston pa/ rnal 'byor pa chen po

dpal ldan dgon pa ba/ mkha' ru ba snga ma/ lo tsA ba nag tsho/ jo bo legs dang brgyad/ nying slob mkha' ru ba phyi ma/ dge bshes yung ba pa dang bcu bsten nas/ bshad pa dang
sgrub pa'i gdams pa dang/ jo bo'i lo brgyus rgyus rtsad dpyad pas/ jo bo dngos kyi slob ma rnams gsung mthun par byung/ nying slob gnyis gsung ma mthun te khyad par du
bstan rim gyi mtshan 'dogs lugs la/ mkha' ru ba phyi ma'i zhal nas bstan pa'i srol kha bya ba yin gsung/ yung ba pa'i zhal nas/ khyod kyi slob dpon blo brtul bas ma zin par
snang/ bla ma rnams bstan pa'i rim pa zhes gsung ba yin/ de yang/ tshul gnas thos dang bsam ldan pas/ sgom pa la ni rab tu sbyar/ bya ba'i don yin gsung/ de nas rong pa
phyag sor ba'i thugs dgongs la/ jo bo dngos la lo bcu dgu bsten pa'i lo tsA ba chen po de/ da dung mnga' ris gung thang na bzhugs yod par 'dug pas/ jo bo dngos su bzhugs
kyang lo tsA ba bar du 'jug dgos pas/ de rang la cig gtug dgos dgongs nas/ mang yul du byon pas/ lo tsA ba chen po de gung thang yang thog gi gtsug lag khang du bzhugs
pa'i drung du byon nas/ dang por gasngags kyi gdams pa chang chung mang du zhus nas bag phab/ de nas phyi de lo la pha rol du phyin pa'i sgrub pa'i gdams pa dang/ jo bo chen
po'i sku che ba'i yon tan dang/ bod du spyan drangs lugs gsung ba'i zhu ba phul bas/ lo tsA ba'i zhal nas/ de la nga mkhas pa yin/ lo bcu dgu bsten bod du ngas spyan
drangs pas/ jo bo'i lo brgyus rgyus la shin du mkhas pa yin te/ khyod min pa rtsad dpyod pa rang yang ma byung gsung nas/ lo brgyus rgyus chen mo lam yig de'i dus su gsungs/
sgrub

pa'i gdams ngag kyang ma lus par gnang ste/ nyin re la chos thun gsum gsum gsungs/ theg pa chen po sngags kyi sgor yang bcug ste/ dbyar re la sngags kyi glegs bam drug bcu
tsam thon par byas te/ lo gsum bzhugs/ bstan rim gyi mtshan 'dogs lugs kyang yung ba pa'i gsung bzhin du 'dug gsung/ de nas mar la 'byon khar/ khyod kyi sgrub pa'i gnas 'di
lta bu gcig tu bsgrubs shig 'phag pa spyan ras gzigs zhal mthong bar 'gyur ro zhes lag sor dgon pa'i lung bstan yang mdzad/ de nas mar la skyel thung mdzad de/ 'gro chos
cig zhus pas/ gung thang pa'i zhal nas/ dal 'byor rten gyi shes rab can/ tshe 'di ji ltar byas kyang phyid/ bla med byang chub rnyed dka' bas/ 'bad pa chen po bya 'tshal
lo/ zhes pa la brten nas chos thun gcig gsungs/ der theg pa chen po mtha' dag gi chos ma lus pa 'dus pa yin gsung/ de nas mar byon phod mdo bas sba len bzang du byas te/
bstan pa la phan pa'i chos cig zhu zer bas/ mdo rtsa dang/ bslab pa kun las btus pa gnyis gsungs/ de nas thams cad lings kyis bskyur nas bla mas lung bstan pa'i gnas lag
por dgon par bzhugs te/ nye gnas dang yang mi mjal bar gsol ba bug sgo la blangs te/ sgrub pa rtse gcig tu mdzad pas/ loo gsum na thugs rje chen po'i zhal mthong/ lung
bstan te/ khyod kyis tshe 'di nyid du mthong lam thob nas/ slob ma yang sum bcus zhal mthong bar 'gyur gsung/ de nas lo nyi shu rtsa bzhi song ba'i dus rnal lam du mkhro
ma mang po byung nas/ jo bo'i ring srel ma sba bar ston zer nas/ ring srel sder gang gtad pa lho phyogs su gtor ba zhig rmis/ phyis

rong pa'i bu bzhir grags pa lhor 'byung ba la blta bar 'dug gsungs/ de nas pa tshab dang/ 'phrang kha rje'i 'khrug pa'i mdus mdzad pa la/ phod mdor byon pa dang/ rma chen po
byang rdor zer ba 'dul ba 'dzin pa chen po de dang mjal bas/ khong dad nas skyid shod 'on ljang rdor spyan drangs te chos gtsugs pas/ de'i dus rma chen po'i zur chos pa
che ba bzhis chos zhus pas/ rong pa'i bu bzhir grags pa ni/ bya 'dul ba 'dzin pa/ rog 'ching phu ba gnam par ba dge bshes zhu lhan pa'o/ rgya ra ston rjid dge bsnyen yin
pas bur ma bgrangs/ de lngas jo bo'i gdams pa zhus/ zin bris mdzad pas/ bya 'dul ba 'dzin pas gdams pa dang lo brgyus rgyus nyung 'dus gcig mdzad/ 'ching phu bas lo brgyus
rgyus nyung 'dus la gdams pa mang ba gcig byas/ gnam par bas lo brgyus rgyus ma bris par gdam ngag rnams bris/ zhu ldan pas gdams pa dang lo brgyus rgyus gnyis ka rgyas
par byas nas khyad par du lo brgyus rgyus zhib par mdzad de/ mdo sde rnams las sangs rgyas kyis yul 'dir gang zag 'di la chos 'di gsungs bya ba yod pas chos khungs btsun
par rtogs pa la lo brgyus rgyus 'di gal che ba yin gsung nas rgyas par bris/ yi ge de thams cad bya 'dul ba 'dzin pa'i phyag tu byung bas/ khong gis phyogs gcig tu bsgrigs
pas jo bo'i lam yig tu grags/ rgya ra ston brjid la sngags kyi gdams pa gtso bor gnang/ 'dis rgya ra'i dgon pa btab/ gzhan yang ba yu ba shes rab tshul khrims kyis phyags
sor ba yun ring du bsten jo bo nas brgyud pa'i chos skor dang/ khyad par spyan ras gzigs kyi gdam ngag thams cad ma lus par gnang/ lung bstan nas thugs rje chen po bsgrubs
pas/ lo lnga na zhal mthong/ theg pa

chen po sbyor lam gyi rtogs pa brnyes pa yin gsung/ ba yu nA 'phags pa lce sgom shes rab rdo rje dang/ mnga' ris pa shes rab rgyal mtshan gnyis la gsungs/ de gnyis tshogs lam
chen po ba yin gsung/ lce sgom gyis thog mar brag lha dgu phug tu lo brgyad sgrub pa mdzad pas 'phags pa'i zhal dngos su mthong ngo/ bla ma mnga' ris pa la rgyu mtshams
kyi brag phug tu bsgrubs/ zhal mthong bar 'gyur gsung nas lung bstan te bsgrubs pas lo bzhi na zhal mthong/ dus rgyun du mi ma yin gyis 'tsho ba drangs gsung/ de gnyis
ka la grub thob skyer sgang pas zhus te/ lo phyed dang bzhi bsgrubs pas zhal mthong nas/ snyigs ma'i dus su zhal mthong gi brgyud pa mang du 'byung gsung lung bstan mdzad
de/ slob ma'ang lnga bcus zhal mthong ngo/ des sangs rgyas gnyan ston la gsungs te/ skyer sgang du dbyar dgun bcu gsum bzhugs/ gdams ngag chig brgyud thams cad ma lus par
gnang nas/ lo gsum bsgrubs pas phyag bzhi pa kha sarpa Ni bcu gcig zhal phyag stong spyan stong rnams zhal mthong / slob ma bcu gcig gis zhal mthong ba'i lung bstan mdzad
pa bzhin byung gsung / de nas da lta yang rgyud pa ma chad par bzhugs pa dang/ gzhan yang nag tsho nas brgyud pa'i chos skor gsang ba 'dus pa'i bshad brgyud ye shes rdo
rje kun las btus la brten pa'i man ngag la sogs pa 'ga' re gnang ngo / 'dir smras pa/ rnam dpyod sha ba ri'i cod pan las/ kun khyab lha yi lam las 'phags/ blo gsal skye
bo'i snang byed du/ rnam thar nyin byed 'od stong shar/ don gnyer rkang drug ldan pa'i tshogs/ dga' dang spro ba'i 'dab gshog can/ dad pa'i ser bus bskyod bzhin du/ legs
bshad padmo

'di la rol/ drug pa de rnams kyis bstan bcos ji ltar mdzad pa'i tshul ni rgyal bas gdul bya'i bsam pa dang rjes su mthun par/ mdo rgyud kyi gsung rab mtha' yas pa zhig bka'
bstsal ba dang/ de'i dgongs pa gsal bar mdzad pa'i shing rta chen po rnams kyis bstan bcos rtsod bral du ma zhig mdzad pa de thamasacad bka' gdams rin po che'i khungs su
gtogs pa'i gzhung yin la/ de rnams kyi nang nas bslab spyod gnyis/ sa rgyan gnyis/ skyes tshoms gnyis dang drug la bka' gdams gzhung drug ces gsung ba'i don yang/ zab mo
lta ba'i brgyud kyi gzhung bsam gyis mi khyab kyang/ don bslab spyod gnyis su 'du ba dang/ rgya chen spyod pa'i brgyud kyi gzhung bsam gyis mi khyab kyang/ don sa rgyan
gnyis su 'du ba dang/ skyes rabs kyis bcom ldan 'das kyi sngon gyi mdzad pa las brtsams te/ byang chub sems dpa'i spyod pa pha rol du phyin pa drug dbye ba dang bcas pa'i
don nyams su len tshul gsungs pa dang/ ched du brjod pa'i tshoms dgra bcom pa chos skyabs kyis mdzadapa/ brjod bya sna tshogs pa tshoms su bsdus nas gsungs pas/ chos spyi
la gal che bar dgongs te gzhung drug tu mdzad do/ bshes gnyen gong ma rnams 'dul spyod gnyis sheszhes / 'dul bas lhag pa tshul khrims kyi bslab pa dang / spyod 'jug gis
byang chub sems dpa'i bslab pa gsum la slob pa/ zab lam rdo rje theg pa'i rten du yang nges par dgos pa la dgongs so/ gzhan yang jo bo'i chos chung brgya rtsar grags pa'am/
byang chub sems dpa'i spyod pa gtso bor ston pas spyod phyogs brgya rtsa zhes pa la/ thog mar dkon mchog rjes su dran pa mchod brjod kyi tshul gyis bstod pa'i

skor la/ dkon mchog gsum rjes su dran pa'i mdo/ lha las phul du byung bar bstod pa/ bde byeed bdag pos mdzad pa/ bshags pa'i bstod pa tsantra go mis mdzad pa/ yon tan mtha'
yas par bstod pa dkon mchog 'bangs kyis mdzad pa/ de'i 'grel pa dang/ don bsdu ba'i tshigs bcad phyogs kyi glang pos mdzad pa dang drug/ skyabs 'gro'i skor la/ skyabs gsum
bdun bcu pa zla ba grags pas mdzad pa/ skyabs 'gro drug bcu pa bi ma la mi dras mdzad pa/ skyabs 'gro bstan pa/ jo bo rjes mdzad pa dang gsum/ byang chub mchog tu sems
bskyed pa'i cho ga la/ 'phags pa klu sgrub kyis mdzad pa/ slob dpon byang bzang gis mdzad pa/ dzai tA ri dgra las rnam par rgyal bas mdzad pa/ sems skyed pa'i cho ga dang/
bla ma'i bya ba'i rim pa gnyis jo bos mdzad pa/ sdom pa nyi shu pa tsantra go mis mdzad pa/ de'i 'grel pa zhi ba mtshos mdzad pa dang bdun noo/ byang chub sems dpa'i spyod
pa'i skor la/ byang chub lam gyi sgron ma/ de'i rang 'grel dang/ spyod pa bsdus pa'i sgron ma bsdus don sgron me/ dbu ma'i man ngag/snying po bsdu ba/ snying po nges
par bsdu ba/ byang chub sems dpa'i spyod pa nor bu'i phreng ba/ 'di bka' gdams glegs bam gyi rtsa tshigs yin no/ byang chub sems dpa'i spyod pa mdo tsam gdam ngag tu brjod
pa/ theg pa chen po'i lam gyi sgrub thabs yi ger bsdus pa/ theg pa chen po'i lam gyi sgrub thabs shin du bsdus pa/ rang gi bya ba'i rim pa bskul ma dang bcas pa yi ger
bris pa/ mdo sde'i don kun las btus pa'i man ngag kluu sgrub kyis mdzad pa'i mdo kun las btus pa'i don bsdus pa/ mi dge ba bcu'i las kyi lam bstan pa/ las rnam par

'byed pa/ kha ton dang glegs bam klog pa'i sngon du bya ba'i cho ga/ pha rol du phyin pa'i tsha tsha gdab pa'i cho ga/ byang chub sems dpa' las dang po pa'i lam la 'jug pa/
de ltar bcu dgu jo bo chen pos mdzad/ 'phags pa rtogs pa chen po yongs su rgyas pa'i mdo sde'i sdig pa bshags pa dang/ sgrub pa mdo de nyid las phyung ba/ las dang po pa'i
sa sbyang ba/ dgra las rnam rgyal gsang bas mdzad pa/ de bzhin bshegs pa'i yi ge brgya pa'i sgo nas sdig pa bshags pa/ zhi ba lhas mdzad pa dang/ nyi shu rtsa gnyis/ sgom
rim dang bsam gtan gyi yi ge sna tshogs la/ rten cing 'brel par 'byung ba dang/ de'i rnam par bshad pa 'phags pa klu sgrub kyis mdzad pa/ sgom rim gsum dang/ rnal 'byor
sgom pa la 'jug pa/ ka ma la shI las mdzad pa/ don dam byang chub sems bsgom pa rin po che'i sgron me dang/ kun rdzob byang chub sems bsgom pa padma spungs pa gnyis/ slob
dpon rta dbyangs kyis mdzad pa/ ting nge 'dzin gyi tshogs kyi le'u slob dpon byang chub bzang pos mdzad pa/ yang ting nge 'dzin gyi le'u nag po zhabs kyis mdzad pa/ bsam
gtan gyi chos drug rnam par gzhag pa/ a ba dhU ti pas mdzad pa/ de'i 'grel pa dA na shI las mdzad pa/ rnal 'byor rtog pa'i gegs sel ba sangs rgyas gsang bas mdzad pa/
rnal 'byor gyi mtshan nyid kyi bden pa/ slob dpon byang chub bzang pos mdzad pa/ dbu ma'i man ngag rin chen za ma tog kha phye ba dang/ bden pa gnyis la 'jug pa dang/ dran
pa gcig pa'i man ngag gnyis/ mar me mdzad ye shes kyis mdzad pa/ rnal 'byor sgom pa'i lam ye shes snying pos mdzad pa/ rnal 'byor la 'jug pa phyogs kyi glang pos mdzad
pa/ mi sdug pa bsgom pa'i lam dge ba'i go chas mdzad pa/ lus yongs su

dpyad pa'i sgom rim nag po zhabs kyis mdzad pa/ sems can mgu bar bya ba'i tshigs su bcad pa/ theg chen nyi shu pa klu sgrub kyis mdzad pa/ pha rol du phyin pa'i theg pa'i rim
pa'i man ngag dpal ye shes grags pas mdzad pa/ sangs rgyas rjes su dran pa bla na med pa'i mdo sde'i rjes su 'gro ba/ ma hA ma tis mdzad pa/ shes rab kyi pha rol du phyin
pa'i man ngag rin chen 'byung gnas zhi bas mdzad pa/ rnal 'byor la 'jug pa'i man ngag/ chos kyi dbang pos mdzad pa/ rnal 'byor spyod pa'i sgom pa'i don bsdus te bstan
pa/ ye shes zla bas mdzad pa dang nyi shu rtsa bdun/ gsang sngags kyi lam rim la/ yi ge drug pa'i glu/ spyod pa'i glu/ de'i 'grel pa/ 'khor ba las yid nges par 'byung ba'i
glu/ chos kyi glu/ ting nge 'dzin gyi glu/ rdo rje gdan gyi glu/ de'i 'grel pa chos kyi dbyings su lta ba'i glu/ ting nge 'dzin gyi tshogs kyi le'u/ 'jig rten las 'das
pa'i yan lag bdun pa'i cho ga/ rab tu gnas pa'i cho ga dang bcu gcig jo bo rjes mdzad pa/ bde ba bcu gsum pa'i glu/ atShis mdzad pa/ man ngag bdud rtsi'i 'khor lo/ phyag
na rdo rjes bsdus pa/ byang chub sems kyi rnam par bshad pa/ 'phags pa klu sgrub kyis mdzad pa/ maNDal gyi cho ga dgra las rnam rgyal gyis mdzad pa/ maNDal gyi cho ga sangs
rgyas gsang bas mdzad pa/ maNDal gyi cho ga rdo rje gdan pas mdzad pa/ maNDal gyi cho ga ka ma la shI las mdzad pa/ maNDal gyi cho ga rnyoog med rdo rjes mdzad pa dang
bcu dgu/ gtam du bya ba sna tshogs la/ rmi lam yid bzhin nor bu'i gtam/ klu sgrub kyis mdzad pa/ yon tan bdun rab tu brjod pa'i

gtam/ dbyig gnyen gyis mdzad pa/ sbyin pa'i gtam/ slob dpon gu Na pra bha bas mdzad pa/ tshul khrims kyi gtam/ tshod zin pa'i gtam/ tshogs kyi gtam dang gsum dbyig gnyen gyis
mdzad pa/ mi khoms pa brgyad kyi gtam/ rta dbyangs kyis mdzad pa/ legs bshad za ma tog lta bu'i gtam/ slob dpon dpa' bos mdzad pa/ phyin ci log bzhi spang ba'i gtam dang/
rtsod pa'i dus kyi gtam/ ma ti tsi tras mdzad pa/ dben pa'i gtam/ sa 'tsho sbyin gyis mdzad pa dang bcu gcig go spring yig gi skor la/ bshes pa'i spring yig klu sgrub
kyis mdzad pa/ slob ma la spring ba tsanDa go mis mdzad pa/ rgyal po ka ni ka la spring ba/ ma ti tsi tras mdzad pa/ rab gsal gzhon nu la spring ba/ 'phags pa spyan ras
gzigs kyis mdzad pa/ sems rin po che rnam par sbyang ba'i phrin yig/ dzai ta ris mdzad pa/ dri ma med pa rin po che'i spring yig/ rgyal po nai ya pA la la gdams pa dang/
pu rangs jo bo la spring yig sum bcu pa/ jo bos mdzad pa dang bdun dran pa nyer gzhag gi tshig le'ur byas pa dang/ dge ba bcu'i las kyi lam bstan pa/ chos ldan rab 'byor
dbyangs kyis mdzad pa/ yang mi dge ba bcu'i las kyi lam bstan pa dang/ mya ngan bsal ba/ rta dbyangs kyis mdzad pa/ 'dod pa'i yon tan lnga'i nyes dmigs bshad pa/ dbyig gnyen
gyis mdzad pa dang lnga ste/ bcu gnyis su bzhed do/ rtogs brjod la/ gzhon nu ma bdun gyi rtogs pa brjod pa/ gsang bas byin gyis mdzad pa gcig/ lugs kyi bstan bcos la/
shes rab brgya pa 'phags pa klu sgrub kyis mdzad pa/ dri med dris lan Rin po che'i phreng ba don

yod 'char gyis mdzad pa dang gnyis/ sngo ba dang smon lam la/ yan lag bdun pa'i cho ga tshigs su bcad pa nyi shu pa/ 'phags pa klu sgrub kyis mdzad pa/ smon lam bdun bcu pa/
gzhan la phan pa'i dbyangs dgon pa bas mdzad pa dang gnyis so/ mdor na glegs bam gcig la chos tshan brgya dang bcu gnyis bzhugs so/ gzhan yang jo bo chen pos mdzad pa la/
byang chub ltung bshags kyi 'grel pa/ dam tshig bsdus pa zhes pa rtsa ltung gi bshad pa/ gsang 'dus ye shes zhabs lugs lha bcu dgu'i sgrub thabs dang/ bstod pa/ 'jam dpal
rdo rje dpa' bo gcig pa'i sgrub thabs/ gsang 'dus 'jig rten dbang phyug lha bcu dgu'i sgrub thabs dang/ 'jig rten dbang phyug dpa' bo gcig pa'i sgrub thabs/ 'jig rten
dbang phyug gi gtor chog rgyas pa/ rgyal ba rigs lnga'i bkra shis kyi tshigs su bcad pa/ grub chen mu yi pas mdzad pa'i dpal mngon par rtogs pa'i 'grel pa chen mo/ 'khor
lo sdom pa bcu gsum dang/ lha lnga dang/ dpa' bo gcig pa'i sgrub thabs shar phyogs bhaM ga la'i tshal du bde mchog gi dkyil 'khor zhal gzigs pa'i dus su bstod pa/ rdo rje
phag mo'i sgrub thabs che ba rin chen rgyan zhes pa dang/ chung ba gcig/ rdo rje rnal 'byor ma zhal gzigs pa'i dus su bstod pa/ yang mkha' spyod ma dkar mo'i sgrub thabs
che chung gnyis/ 'byung po thams cad pa'i gtor ma'i cho ga/ rab tu gnas pa'i cho ga/ 'phags pa klu sgrub/ nA ro pa/ sgeg pa'i rdo rje dang gsum snyan nas snyan du brgyud
pa'i man ngag phyogs gcig tu mdzad pa/ sgrol ma yid bzhin 'khor lo'i sgrub thabs/ 'phags pa bcu gcig zhal gyi bstod pa/ spyan ras gzigs gtso 'khor gsum gyi sgrub thabs/
yi ge drug pa'i man ngag/ spyan ras gzigs

kyi ri mo'i brda bshad pa/ sgrol ma sngon moo'i bstod pa zhal gzigs dus su mdzad pa/ dzam bha la dkar po'i bstod pa/ sman bla gtso 'khor gsum gyi sgrub thabs/ tshogs bdag dkar
po'i sgrub thabs che chung gnyis/ mi g.yo ba sngon po'i sgrub thabs/ mgon po gri gug gi sgrub thabs/ rdo rje lcags sgrog gi sgrub thabs/ rta mgrin shwa na bzhi skor lha
lnga'i sgrub thabs dang/ dkyil chog/ jo bo bod du 'byon khar slob ma rnams la spyi chos su gdams pa/ rnam dag gtsug gi nor bu/ gzhan yang lha btsun pa byang chub 'od/
lo chen rin chen bzang po/ 'ol rgod pa ye shes 'bar/ zhang sna chung ston pa rnams la gdams pa dang/ gzhan yang bstan 'gyur gyi tho rnams su jo bo'i mdzad byang 'byar ba
gtsug tor dri med dang/ gdugs dkar sogs kyi rgya gzhung mang du 'dug kyang 'dir ma bkod do/ snye thang du mdzad par grags pa rigs kyi smon lam/ lta sgom spyod gsum gyi glu/
bsam gtan la bskul ba'i glu/ bde ba drug gi glu/ lta spyod zung du 'brel ba'i glu/ dus mchod bzhi'i ngos 'dzin dang phan yon/ bde mchog gi rgyud la brten pa'i rlung gi
man ngag/ gzhan yang stong thun brgyad bcu rtsa gnyis sogs mdzad byang 'byar ba mang du snang zhing phal cher mdzad par mngon te 'dir dpyad pa zhib tu ma byas so/ rtsa ltung
gi 'grel pa sogs kha gcig la yang / jo bos mdzad pa yin min bod snga ma dag dpyad pa mdzad mod 'dir zhib tu ma bris so/ bka' gdams glegs bam du gtogs pa la/ spyir dpe
tshan lnga bcu rtsa bzhi las/ sbyor ba'i chos la dpe tshan bzhi ste/ 'brom chos kyi rgyal po nyid kyis

logs su nan gyis btab pa'i bka' rgya dang/ rang rgyud la bskul ma 'debs pa dad pa'i ljon shing gnyis/ sbyor dngos gnyis kar gal che la/ lo brgyus rgyus ngo mtshar rmad du byung
ba'i dpal 'byor zhes pa glegs bam gyi chos 'byung dang/ rnying snying gi thig le'i gsal byed zung 'jug nyi zla'i thig le gnyis/ snar thang du bkod pa ste/ dpe tshan
bzhi po 'di glegs bam dngos gzhi la mi the'o/ byang chub sems dpa'i spyod pa nor bu'i phreng ba ni/ dngos gzhi pha chos bu chos gnyis ka'i rtsa tshig yin la/ pha chos ni/
bla ma rnams la phyag 'tshal lo/ zhes pa nas/ mang po'i nang du ngag la brtag/ gcig pur 'dug na sems la brtag/ ces pa'i bar/ le'u nyi shu rtsa gsum du bsdus nas gsungs pa'i
steng du bka' rgya ma/ ma 'ongs lung bstan/ 'chi med rdo rje'i glu'i le'u dang gsum bsnan pas le'u nyi shu rtsa drug dang/ bu chos la/ the tshom thams cad spang bya zhing/
zhes pa las 'phros te/ bram ze'i khye'u gsal ba'i skyes rabs dang/ de nas rim pa bzhin rtsa tshig las brtsams te/ rngog gis zhus pa'i skyes rabs nyi shu la/ rngog chos
nyi shu dang/ khu ston phebs nas zhus pa gnyis la/ khu chos gnyis te/ nyi shu rtsa gnyis bu chos yin la/ kha bskong gi le'u ste bzhi bcu zhe dgu ni/ glegs bam dngos gzhi'o/
rgyal ba yab sras kyi bkod pa phun sum pa'i gter zhes pa/ phyis snar thang du byas pa don bsdu lta bur snang la/ 'di yang dngos gzhi la mi the'o/ gzhan yang lam rim
dang/ gsung sgros thor bu ba dang/ 'phrin yig dang/ man ngag sna tshogs pa'i skor ro/ dang po lam rim la/ spo to ba nas brgyud pa/ spyan snga ba nas brgyud pa/ gsang phu

ba nas brgyud pa'o/ dang po ni/ dol pa'i be'u bum sngon po dang/ de'i 'grel pa lha 'bri sgang pas mdzad pa/ be'u bum khra bo zhes pa/ glang ri thang pa dpon slob dang/ sha
bo sgang pa rnams kyi gsung sgros phyogs gcig tu bsgrigs pa/ dge bshes grab pas mdzad pa'i dpe chos dang/ brag dkar bas de nyid rgyas su btang ba gnyis la brten nas/ lce
sgom gyis dpe chos rin chen spungs pa rtsa 'grel mdzad pa grags che ba 'di'i zhabs su spros bsdus byas zhes pa grab pas mdzad pa las cung zad spros/ brag dkar bas mdzad pa'i
rgyas pa las/ bsdus shes pa'i don no/ gzhan yang shar ba pas mdzad pa'i lam rim che chung gnyis/ bya mchad kyi gsung sgros thor bu pa rnams dang/ de las brgyud pa blo
sbyong gi yig cha che chung dang/ se spyil ba'i lam sgron sa bcad/ Tikka/ sbas pa ston gzhon gyi lam rim dang/ lam sgron Tikka sogs thor bu ba 'ga' dang/ rnal 'byor byang
seng gi bstan rim legs pa zhig kyang snang ngo/ snar thang pa'i yig cha yod tshul gong du cung zad re smos la/ kha rag skor gsum gyi nang du dpal ldan dgon pa ba'i gsung
sgros bsgrigs pa'i lam rim dang/ gzhan yang gzhung pa nas brgyud pa'i gsung sgros mdzad byang med pa mang du snang ngo/ gnyis pa bshes gnyen spyan snga ba nas brgyud pa
la/ dge bshes ston pa'i gsung/ spyan snga ba/ bya yul ba/ gtsang pa rin po che rnams snyan nas snyan du brgyud pa/ rin po che glang lung pas bsgrigs pa'i lam rim dang/ yang
rnal 'byor pa nas/ stod lungs pa chen po/ dge bshes lha bzo/ nya ga mo pa/ glang lung pa chen po/ glang lung pa nas/ da lta'i bar du rim par brgyud pa'i

bstan rim chen mo la/ rin po che na rim gyi zin bris mdzad byang yod med mang du snang ba/ 'be sangs rgyas sgom pas mdzad pa'i zin bris dang/ rin po che gser khang pa'i zin
bris dang/ rin po che tshul khrims dar gyi zhal snga nas mdzad pa'i bstan rim chen mo nyid mchog yin no/ lam bstan rim gyi khyad par/ bstan rim du gsungs pa ni/ tshogs su
'chad na bstan pa'i rim pa/ nyams len du dril ba lam gyi rim pa/ gzhung du bkod pa byang chub lam gyi sgron ma ste don gcig la ming gsum btags pa dang 'dra gsung ba dang/
thar pa don gnyer gyi gang zag sangs rgyas kyi sar 'gro ba la bstan pa'i chos thams cad lam gyi rim par dril nas nyams su len pas/ lam bstan pa'i rim pa zhes gsungs pa
ltar na/ khyad par cher med kyang cung zad 'byed na/ chos khungs btsun par rtogs pa'i phyir thog mar lo brgyus rgyus dang/ de las brgyud pa rjod byed sde snod gsum dang/
brjod bya bslab pa gsum/ gang zag gcig gi lam du lung rnam dag dang sbyar te 'gal med du ston pa bstan pa'i rim pa dang/ de'i don theg pa chen po'i lam gyi rim par dril
nas ston pa/ lam rim zhes gsungs pa yin no/ yang stod lungs pa nas brgyud pa'i bden gnyis dang/ bden bzhi'i chos skor dang/ chos thun rer nyams len don tshan bzhi bzhir bsdus
pa/ bzhi tshan chos thun bcu dgu/ ja chos chos thun lnga bcu dang/ jo bos mang yul cog ga ri la ljongs rgyu ba'i dus gsungs pa/ ri chos su grags pa dang/ lam sgron la
gong du smos pa'i TIkka dang/ mtshams nam mkha' grags dang/ chu mig pa gnyis kyi TIkka / gzhan yang gsung sgros bkod pa'i TIkka mdzad byang med pa mang du snang

ba ni/ bka' gdams kyi bshes gnyen gong ma rnams bla ma'i gsung la zin bris tsam las mdzad byang mi sbyor ba dang/ slob ma rnams kyis kyang/ bka' 'bum bsgrigs pa sogs cher ma
mdzad cing/ gsung sgros thoor bu ba 'dug pa yang yun ring bas kha mthor ba sogs ma spros so/ gsum pa gsang phu ba nas brgyud pa la/ rngog legs shes mdzad pa'i lam rim sho
lo ka drug dang/ de'i gsal byed blo ldan shes rab kyis mdzad pa shog bu nyi shu tsam dang/ de nyid rgyas par 'chad pa gro lung pas mdzad pa'i bstan rim chen mo nyid yin
no/ gnyis pa gsung sgros thor bu'i skor la/ blo sbyong mtshon cha 'khor lo/ rma bya dug 'joms/ dgyer sgom rdo rje'i glu/ blo sbyong sems pa'i rim pa/ gser gling pas jo
bo la gnang ba'i rtog pa 'bur 'joms rtsa 'grel blo sbyong lhan thabs bzhi pa/ de'i sgo nas sdig pa bshags pa dang/ 'khon sbyang ba'i cho ga/ ku sna li'i tshogs sog gsog 
blo sbyong kun du bzang po/ blo sbyong stan thog gcig ma/ blo sbyong thun brgyad ma/ glang ri thang pa'i tshig rkang brgyad ma/ de'i 'grel pa bya ston gyis mdzad pa/ blo
sbyong rten 'brel snying po dang/ bka' gdams thor bu ba sogs dang/ gzhan yang rgyal po sa'i saM ghas zhus pa'i bod kyi rnam gzhag sogs mang du snang ngo/ gsum pa 'phrin yig
gi skor la/ jo bos mdzad pa gong du bshad la/ lo tsA ba rin chen bzang pos sku mtshams nas grogs po rnams la springs pa/ dge bshes ston pas jo bo spyan 'dren pa'i dus/
mnga' ris nas bod ston rnams la springs pa tshigs su bcad pa bcu dgu pa/ zhang 'phreng kha ber chung la springs pa snga

phyi gnyis/ sgom chen byang chub la springs pa/ bshes gnyen blo gros 'byung gnas la springs pa/ a mes sman rgan sogs la gdams pa'o/ spo to bas rang gi slob ma rnams la spyir
springs pa/ rang gi grogs po dol ba'i bla ma la springs pa/ g.ya' ngos dgon par springs pa/ yung ba'i chang 'thung rnams la springs pa/ bya yul gyi mchod gnas lo chung
la springs pa/ zhogs ya gad du springs pa'i yi ge rnams so/ spyan sngas sne'u zur pa la dang por springs pa/ rjes su springs pa gdam ngag tshig drug ma dang/ dge bshes dbang
seng la springs pa/ bya yul ba nyer gnas mdzad dus gdams zer ba sogs dang/ stabs ka bas mnga' ris rgyal po la springs pa/ mkha' ru bas rngog blo ldan la springs pa/ mchod
gnas dbang nge la springs pa/ sha bo sgang pa la springs pa/ sgom chen seng ge sgra la springs pa sogs shar ba pa'i 'phrin yig sum bcu rtsa bzhi/ gzhan yang dpal ldan
dgon pa ba'i bca' yig/ spo to ba'i bca' yig/ zhang ston shar ba pas snga phyir byas pa gnyis te/ dge 'dun spyi'i bca' yig bzhi'o/ de rnams ni thos zlos tsam min par mthong
ba rnams bkod do/ bzhi pa man ngag gi skor la/ bka' gdams lha bzhir grags pa/ dam tshig gsum bkod kyi rgyud la brten pa thub pa gtso 'khor gsum bsgoms te/ de bzhin bshegs
pa'i yig brgya bzlas nas sdig pa sbyang ba dang/ byang chub sems dpa'i ltung ba bshags pa/ gtsug lag khang bzhengs tshul sogs snang ngo / spyan ras gzigs kyi skor la/
jo bos mdzad pa gong du smos la/ de'i gsal byed kyi sgrub thabs/ rdzogs rim/ las tshogs la rnal 'byor lnga dang/ dug gsum shad kyis sbyong ba'i man ngag/zhi drag gi sbyin
sreg la sogs

nyi shu tsam dang/ sgrol ma'i skor la/ jo bo rgya gar nas bod du 'byon khar/ rdo rje gdan la skor ba mdzad pa'i dus/ sgrol ma nyid kyis gsungs pa'i bstod pa sho lo ka nyer
gcig dang sbyar ba'i sgrub thabs/ las tshogs rnams dang/ sgrol ma dkar mo la jo bo'i gzhung dang rjes su 'brel ba/ ngag dbang grags pa dang/ gser gling pa nas brgyud pa'i
tshe khrid/ las tshoogs mang po dang bcas pa/ mi g.yo ba sngon po la/ jo bo'i gzhung dang/ dpal ldan dgon pa bas bur gyi nya ga mor sgom mdzad kyi bzhugs pa la/ bar chad
kyi mtshan ma byung ba jo bo la zhus pas/ nga la rnal 'byor bsrung ba'i man ngag yod gsung nas/ mi g.yo ba'i dmigs pa skor gsum dang/ sgrub yig che chung/ rgyud man ngag
dang bcas pa rdzogs par gnang/ kha gcig sgrub yig che ba/ bya rgyud kyi nang gi mi g.yo ba'i rgyud la le'u dang las tshogs mang du yod pa 'dii yin zhes zer/ sgrub yig bar
pa sogs/ man ngag rnams dgon pa ba nas sne'u zur pa la brgyud pa dang/ bya yul ba nas brgyud pa gnyis/ dgyer sgom la bzhugs pa sangs rgyas dbon la gnang/ de'i gsung la
rtogs ldan bzang mo bas zin bris su btab pa da lta yod pa 'di'o/ mi g.yo ba bla med kyi rgyud/ phyis shur ke lo tsA ba grags pa rgyal mtshan gyis bsgyur cing/ dbang rgyud
dang bcas pa byung ngo/ gzhan yang tshogs bdag dkar po la/ gser gling pa/ nA ro pa/ kha che rin chen rdo rje rnams kyi rgya gzhung re jo bos mdzad pa gnyis dang lnga/ tshogs
bdag gi skyes rabs/ gzungs rings/ phyi sgrub/ nang sgrub/ gsang sgrub kyi skor gser gling pas jo bo la gnang ba dang/ gzhan yang las tshogs le'u bcu bco

lnga pa dang/ le'u sum bcu rtsa gcig pa rnams/ jo bos rnal 'byor pa/ des spyan snga ba/ des bya yul ba la brgyud pa'o/ tshogs bdag dkar po 'di 'jig rten pa'i tshul bstan kyang/
kha gcig spyan ras gzigs kyi sprul par bzhed/ bka' brgyud 'di'i lugs kyi bdud rtsi 'khyil pa'i sprul par bzhed de mi 'gal lo/ yang dzam bha la dkar po 'brug zhon lha
mo bzhis bskor ba ni/ jo bos ri bo po ta la'i 'gram du byon pa'i dus/ spyan ras gzigs kyis zhal dngos su bstan nas gnang te/ phyi nang gsang gsum gyi las tshogs dang/ chu
sbyin bya thabs sogs dang/ rme brtsegs ljang khu'i sgrub thabs las tshogs dang bcas pa dang/ gtsug tor dri med/ gtsug tor gdugs dkar gyi rjes gnang la sogs pa jo bo nas
brgyud pa da lta ma chad par bzhugs so/ jo bo nas brgyud pa'i dbang brgyud yod pa la/ bde mchog lu yi pa/ bde mchog bcu gsum ma/ gsang 'dus 'phags lugs/ ye shes zhabs lugs/
jo bo nyid kyi gsang 'dus 'jig rten dbang phyug/ ma hA ma yA/ mi 'khrugs pa/ yo ga gtsug dgu/ kun rig jo bo lugs/ sgur pa rnams de las brgyud cing phyag len mdzad pas
sgur lugs su grags pa dang/ rdo rje phag mo rin chen rgyan dang/ spyan ras gzigs lha mangs su grags pa/ klu sgrub dang jo bo nyid kyis mdzad pa'i gzhung dang rjes su 'brel
ba'i dbang bka' la sogs pa da lta bzhugs pa mang du snang ngo/ chos skyong skor la/ bka' gdams pa spyi la grags pa/ mgon po gri gug la gtso rkyang/ lha gsum/ lha bzhi/
lha lnga/ lha mangs sogs lugs mang du 'dug pa rnams la/ mgon po'i rgyud 'ga' re dang/ rgya gzhung che chung bcu bco lnga tsam snang ba'i

gtso rkyang la jo bo chen po dang/ a ba dhU ti pa gnyis kyi gzhung re dang/ de la paNDi ta 'jam dpal dbyangs kyi 'grel pa dang/ gtso 'khor gsum du byed pa paNDi ta grags pa
rdo rje'i rgya gzhung dang/ de'i gsal byed/ bya yul bas mdzad pa la brten nas/ byin brlabs kyi brgyud pa yang mnga' bas/ bla ma gong ma rnams 'di mdzad pa mang la/ lha bzhi
byed na/ mgon po'i mdun du gnod sbyin lag na rdo rje/ rdo rje gsor thabs su 'dzin pa/ gnod sbyin grangs med pa'i tshogs kyis bskor ba/ nA ro pa'i gzhung dang bskul nas
'byung ba bzhin bskyed pa dang/ yang lag na rdo rje'i dod du mgon po traka shad yod pa/ bod kyis byas pa'i lha bzhi gcig kyang 'dug go/ lha lngar byed na/ paNDi ta las
kyi rdo rje'i gzhung ltar/ lcam dral gsum gyi mdun du gtum po lce spyang gdong can dang/ rgyab tu srin po legs sred dmar po gnyis bskyed la/ legs sred dmar po 'di lho nub
pa yin par bzhed cing/ mdun du bskyed nas las la bkol ba'i sgrub yig kyang yod do/ yang jo bo'i rgya gzhung du gtso bo la mkha' 'gro ma bzhis bskor ba'i lha lnga cig gsungs
pa dang/ yang gri gug rigs lnga dang/ gtso bo la gshin rje pho brgyad mo brgyad kyis bskor ba/ lha bcu bdun zangs gri can du grags pa gnyis la/ bram ze mchog sred kyi
gzhung che chung/ dbang rgyud dang bcas pa yod pa dang/ yang gtso bo la ye shes zhabs lugs kyi phyogs skyong bcu bco lngas bskor ba dang/ mgon po rta mangs su grags pa/
mgon po'i bskul nas 'byung ba sogs yod pas/ de dag gi mngon rtogs dang rgya gzhung gang nas gang bshad sogs don du gnyer na gzhan du blta'o/ yang

mgon po lho nub pa/ zhal dmar ba/ mi thung gsod byed/ mthar skyes ma zhes mtshan gyi rnam grangs bzhi dang ldan pa 'di la/ jo bo'i rgya gzhung dang/ de'i gsung la bshes gnyen
ston pas bkod pa'i gab pa mngon phyung du grags pa/ phyi sgrub/ nang sgrub/ gsang sgrub sogs la phyis kyis byas pa'i yig cha mang du 'dug la/ 'di dbang gi gri gug yin
par rin po che chos kyi rdo rje bzhed do/ gri gug gi 'khor du yod pa'i mgon po lce spyang gdong can la/ glang ri thang pa nas rgya lcags ri gong kha pa la brgyud pa'i rjes
gnang dang las tshogs sogs 'dug la mgon po beng la jo bo nas brgyud pa gtso 'khor lnga'i rjes gnang/ dgos sgrub sogs dang/ mgon po traka shad la mi 'dra ba mang yang/ bka'
gdams pa nas brgyud pa rkang thang dang/ seng zhon du nges pas/ 'di la sgrub thabs dang/ zhi drag gi las tshogs mang ngo/ nam mkha'i gos can la bka' gdams glegs bam nas/
mched bcu gnyis su gsungs pa ni/ gser mtsho ma dang/ 'od mtsho ma/ bstan skyong ma dang yid 'dzin ma/ stobs mo che dang drag shul can/ khrag mdog ma dang dud kha ma/
thogs me ma dang stobs mo che/ dbang sdud ma dang las 'joms ma/ bcu gnyis stobs chen bstan bsrung kun/ kho bo'i bstan pa mi skyong na/ ci ste kho bo'i slad bzhin 'brang/
zhes gsungs shing/ lam yig las/ mched bzhir gsungs pa ni/ rdo rje shugs chen ma/ 'od ldan ma/ dung skyong ma nam mkha'i gos can rnams so/ mgon po lho nub pa dang/ nam mkha'ii
gos can ni/ rgya gar nas jo bo'i phyags phyir lugs sku dang/

rgya dpe'i dgos kyi bka' srungs la byon zhes 'byung la/ nam mkha'i gos can zhes pa sku gcer bu'i don yin kyang/ rgyan can sogs ni zhal gzigs yin no/ bya yul gyi lha mo dmar
mo ni/ re ma ti mched bzhi'i dbang gi re ma ti yin te/ 'di la tsaNDi dmar mo zhes pa gtum mo dmar mo zhes pa'o/ gzhan yang sngon gyi skyes chen rnams kyi gsan yig che chung
dang/ bla ma rnams kyi gsung las mang du thos kyang/ 'dir rgyas par ma spros shing/ 'di tsam zhig smos pa yang/ kha gcig la mangs pa dang/ dgos pa chung ba'i blo skye
ba srid pa yin pas/ legs par bshad pa snang yang don du mi gnyer la/ dus kyi dbang gis lugs 'di dag don du gnyer ba dka' bar snang yang/ 'di dag la brten nas kyang rags
pa tsam rtogs shing/ zhib tu 'tshol ba'i sgor 'gyur ba srid dam snyam nas bkod la/ blo gros dang ldan zhing bka' brgyud 'di la dad pa dang ldan pa rnams kyis ji ltar rigs
pa bsnan cing spel bar bya'o/ 'dir smras pa/ de skad mang du thos pa'i smra ba pa/ lha'i dbang po'i mgrin pa'i dkyil 'khor las/ ngo mtshar gtam gyi 'od 'phreng gsar pa 'di/
skal ldan blo gsal mgrin pa'i rgyan du 'bul/ de ltar gangs ri'i khrod 'dir rgyal ba'i bstan pa 'dzin pa'i skyes chen paN grub bsam gyis mi khyab pa zhig byon pa las/
bstan pa spyi la bka' drin che ba sngon mkhan chen zhi ba 'tsho dpon slob nas brgyud pa dang/ phyis dpal ldan a ti sha'i bka' brgyud nyid mchog yin la/ gzhan yang mdo rgyud
tshad ldan gyi tshig don/ shing rta chen po rnams kyis bkral ba'i lam

srol 'dzin cing spel bar mdzad pa'i skyes bu dam pa rang rang gi chos srol gang 'dzin kyang gtsug gi nor bu ltar bsten cing/ yon tan brjod pa'i gnas su gyur pas/ chos dang
gang zag la ris su bcad nas smra ba'i blos ma yin gyi/ bka' gdams kyi bshes gnyen gong ma de rnams yon tan sbed pa la gtso bor mdzad pa ni/ glegs bam las/ jo bo yab sras
kyi skyes rabs rnams chos lugs mi gcig pa'i snod min la gsang bar yang gdams shing/ lam yig las kyang/ bka' gdams pa gong ma rnams kyi bzhed pa skye ba dran pa tsam la yon
tan du mi mdzad/ sbas pa'i gter bsrung sla ba bzhin du/ yon tan thams cad nang du sbed pa yin/ bla ma rje btsun chen po la phyag dar ston pa sogs kyis/ jo bo'i sku tshe
snga phyi dang/ sangs ji ltar rgya ba'i lo brgyus rgyus yi ger bri ba zhus pas/ gtsug tor du bcad do/ phur bus gdab po bya ba de bgegs la nus pa med par byed pa yin/ de
bzhin du bka' dang bla ma'i man ngag la tshig gi phur pa btab pas byin brlabs chung du 'gro ba yin/ des na chos tshong dus kyi 'o ma bzhin du 'gro bas/ tshig zin par bya/
don go bar bya/ rtogs pa rgyud la skyes par bya/ yi ger mi bri bar bya gsung nas/ phyag dar la nan chags su mdzad cing gsungs shes khungs su mdzad nas/ rjes su 'brang ba
rnams kyis kyang rnam thar rgyas pa ma bkod cing/ gdul bya thun mong ba dang bstun pa'i rnam thar mdor bsdus tsam dang/ 'das dus ngos 'dzin gyi yi ge che chung ma gtogs/
rnam thar phyogs gcig tu bsgrigs pa

ma mthong bas/ than mong ba gang mthong rnams 'dir phyogs gcig tu mdor bsdus te dad pa'i blos bkod pa'o/ brgyud pa gsum ldan dam pa rnams kyi rnam thar dri med yon tan rin
chen du mas gang ba can/ thugs rje'i byin brlabs gting mtha' mi mngon phrin las rnam bzhi'i rba brlabs rgyun chad med par g.yo bas brjid/ rnam dag lta ba'i rin chen mchog
gi cod pan dang ldan snying rje'i glu dbang spyan zur rol pas mdzes/ brgyad khri bzhi stong chos kyi bcud ldan rnam thar mtsho chen 'di ni 'gro ba'i dpal du rgyas gyur cig/
bla ma'i rnam thar dri med bdud rtsi'i chu/ thub bstan padmo'i bzhin ras gsal mdzad pa/ skal bzang mig la ya mtshan dpal ster ba'i/ legs bshad 'di ni sngon med gangga'i
rgyun/ kha cig rgyal dang mkhas rnams gang bzhed pa'i/ lugs chen dor nas rang gi rgan po yi/ rjes su 'brangs nas sangs rgyas bstan pa la/ zhugs kyang de don bsgrub par
mi nus shing/ dus kyi dbang gis rgyal ba'i bstan pa yang/ lkog mar phyin pa'i dbugs ltar gyur pa yi/ lugs bzang 'di yang ches cher nyams gyur pas/ bstan dang 'gro la phan
par dgongs rnams kyis/ rgyal ba'i bka' dang mkhas grub bzhed gzhung la/ legs par sbyangs pa'i bsngags 'os chen po gang/ sngon byung skyes chen dam pa de dag gi/ rnam thar
'di don nyams su blang bar rigs/ zab mo lta bas 'khrul pa'i mtshan ma zhi/ nyams len sgom pas sems nyid rang sar grol/ rgya chen spyod pas phyin drug lam du 'khyer/ brgyud
pa 'di la mi mos

su shig zhig yod/ rtogs brjod rin chen phreng ba'i do shal gyis/ mkhas pa'i yid la dga' ba bskyed pa ltar/ tsan dan ljoon pa gsar pa lho phyogs kyi/ rlung gis bskyod pa'i bsung
gis de lta min/ rmad byung rnam thar dum bur 'thor ba rnams/ kho bo'i lhag bsam pho nyas legs bsdus nas/ gzugs brnyan mdzes pa me long nang du ni/ shar ba 'di la mkhas
rnams dgyes par mdzod/ lhag bsam nyin mor byed pa'i 'od zer gyis/ rnam thar padmo'i tshal rnams kha phye ste/ ngo mtshar sbrang rtsi'i longs spyod 'di sbyar bas/ don gnyer
pung ba'i dga' ston rgyas gyur cig/ bla ma'i rnam thar nyin mor byed pa'i 'od stong zhes pa 'di ni/ rig gnas mtha' dag la mkhyen pa rgyas pa mkhan chen dge g.ye ba tshul
khrims seng ge'i gsung gis/ bka' gdams kyi dge ba'i bshes gnyen byon tshul rnams phyogs gcig tu bsgrigs pa zhig gyis shes zhes bskul kyang/ le lo'i dbang gis re zhig
'gyangs pa la/ phyis don du gnyer ba'i bshes gnyen 'ga' zhig gis 'phral 'phral du bskul bas mtshams sbyar te/ bde bar gshegs pa'i gsung rab mtha' dag la mi 'jigs pa'i spobs
pa brnyes pa/ byams mgon gnyis pa tshul khrims dar gyi zhabs rdul spyi bos bsten pa/ shAkya'i dge slong bsod nams lha'i dbang pos khro mo zhes pa shing pho 'brug gi lo/
mngon bar byang chub pa'i zla ba yar ngo'i tshes bcu la grub pa'i gnas mchog dpal ldan lo dgon pa'i dben gnas dga' ldan rtser sbyar ba'o/ 'dis kyang rgyal ba'i bstan pa
rin po che phyogs dus gnas skabs thams cad// //

